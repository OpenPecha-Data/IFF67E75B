༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG13981
ImageGroup:
11KG13984
7542012150 (v. 1) 754201210x (v. 2)
7542012134 (v. 3) 7542012126 (v. 4)
7542012169 (v. 5) 7542012142 (v. 6)
LCCN:
2006348488
ISBN:
Title:
ལེགས་བཤད་བསྟན་བཅོས་ཕྱོགས་བསྒྲིགས།
||legs bshad bstan bcos phyogs bsgrigs/
Author:
n/a
n/a
Descriptor:
Original Publication:
n/a;n/a
Place:
zi ling/
Publisher:
mtsho sngon mi rigs dpe skrun khang/
2006
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
in/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 4/2013



中国藏学研究中心成立二十周年献礼
ཀྲུང་གོའི་བོད་རིག་པའི་ཞིབ་འཇུག་ལྟེ་གནས་
དབུ་བརྙེས་ནས་ལོ་ཉི་ཤུ་འཁོར་བར་
ལེགས་སྐྱེས་སུ་ཕུལ།



全国少数民族优秀图书出版资金资助项目
ལེགས་བཤད་བསྟན་བཅོས་ཕྱོགས་བསྒྲིགས། (དེབ་གཉིས་པ)
ས་སྐྱ་ལེགས་བཤད།
རྩ་བ་ས་པཎ་ཀུན་དགའ་རྒྱལ་མཚན་དང་འགྲེལ་
བ་བསོད་ནམས་མིང་ཅན་གྱིས་བརྩམས།
ཀྲུང་གོའི་བོད་རིག་པའི་ཞིབ་འཇུག་ལྟེ་གནས་ཀྱི་ཆོས་ལུགས་
ཞིབ་འཇུག་ཚན་པས་བསྒྲིགས།
中国藏学研究中心宗教研究所整理
མཚོ་སྔོན་མི་རིགས་དཔེ་སྐྲུན་ཁང་།



རྩོམ་སྒྲིག་ཨུ་ཡོན་ལྷན་ཁང་།
ཀྲུའུ་རིན། དགྲ་འདུལ།
ཀྲུའུ་རིན་གཞོན་པ། གདུགས་དཀར་ཚེ་རིང་།
གཙོ་སྒྲིག་པ། བསོད་ནམས་ཚེ་རིང་།
གཙོ་སྒྲིག་གཞོན་པ། རྟ་མགྲིན་སྐྱབས། རིན་ཆེན་དོན་གྲུབ།
སྒྲོལ་མ་རྒྱ་མཚོ།
རྩོམ་སྒྲིག་ཨུ་ཡོན། རྡོ་རྗེ་ཚེ་རིང་། ཚེ་རིང་ཐར། གསང་བདག
པདྨ་རྡོ་རྗེ། བློ་གྲོས། བདེ་སྐྱིད་སྒྲོལ་མ།
བཀྲ་རྒྱལ། ཟླ་བ་ཚེ་རིང་། དབང་ཕྱུག་མཚོ་མོ།
ལིས་ཞའོ་ཀྲུའུ་ ལྷ་བྱམས་རྒྱལ།



编委会
主任:郑堆
副主任:豆格才让
主编:索南才让
副主编:旦正加、仁青当周、卓玛尖措
编委;多吉才郎、才让太、桑德、
完玛多杰、洛周、德吉卓玛、
扎加、达才让、旺秀措姆、
李学竹、拉先加



སྔོན་འགྲོའི་གཏམ།
ལེགས་བཤད་བསྟན་བཅོས་ཕྱོགས་བསྒྲིགས་
ལ་འཇུག་པའི་སྔོན་འགྲོའི་གཏམ།
གངས་རིའི་ཕྲེང་བས་ཡོངས་སུ་བསྐོར་ཞིང་རི་ཀླུང་བར་ཁམས་
ཐམས་ཅད་རྣམ་པར་དག་པའི་བོད་གངས་ཅན་གྱི་ལྗོངས་འདིར།
བོད་མི་རིགས་རྣམས་ལོ་ངོ་སྟོང་ཕྲག་དུ་མའི་སྔ་རོལ་ནས་གཞིས་་་
ཆགས་ཤིང་འཚོ་གཞེས་གནང་སྟེ་འོད་སྟོང་རྣམ་པར་བཀྲ་བའི་ལོ་་
རྒྱུས་བསྐྲུན་ཡོད་ལ། ཁྱད་པར་དུ་བོད་རིག་པ་ཞེས་མཚན་སྙན་
འཛམ་གླིང་ཡངས་པའི་ཁྱོན་ལ་མངོན་པར་ལྡིར་བའི་རིག་གནས་ཀྱི་
བང་མཛོད་ཟད་མཐའ་མེད་པ་ཞིག་ང་ཚོ་ཕྱི་རབས་པའི་བགོ་སྐལ་
དུ་སྩལ་ཅིང་། གནམ་གྱིས་ས་བཀབ་པ་ལྟ་བུའི་མཁས་དབང་མང་
པོ་རིམ་པར་བྱོན་ནས་དུས་རབས་སོ་སོར་རྣམ་པ་མི་འདྲ་བའི་རྩོམ་
རིག་གི་བརྩམས་ཆོས་སྣ་ཚོགས་ཤིག་རྩོམ་གནང་མཛད་པ་དང་།
བོད་རང་གི་ཁྱད་ཆོས་དང་ཡོངས་སུ་མཐུན་པའི་ལེགས་བཤད་ཅེས་
པའི་རྩོམ་རིག་གི་རྣམ་པ་གསར་བ་ཞིག་གསར་སྐྲུན་བགྱིས་པ་དེས།



ལེགས་བཤད་བསྟན་བཅོས་ཕྱོགས་བསྒྲིགས།
རྩོམ་རིག་སྤྱིའི་རིགས་སམ་ལུས་ཀྱི་རྣམ་པ་ཇེ་མང་ཇེ་ཚང་དུ་བཏང་
བ་ཡིན་པས། རྩོམ་རིག་གི་གཞུང་ལུགས་ཐད་བླ་ན་མེད་པའི་
མཛད་རྗེས་ཤིག་དང་རྨད་དུ་བྱུང་བའི་དགེ་མཚན་ཞིག་བསྐྲུན་པར་
སྣང་ངོ་༌། །
སྐབས་བབ་ཀྱི་བརྗོད་བྱ་ལེགས་བཤད་ཅེས་པའི་ཐ་སྙད་དེ་དོན་
གང་ལ་འཇུག་ཅེ་ན། ཡོངས་གྲགས་སུ་སྒྲ་ཡངས་འཇུག་དང་དོག་
འཇུག་གཉིས་སུ་དབྱེ་སྟེ་བརྗོད་པར་བྱ་དགོས་ཏེ། ཚིག་སྦྱོར་སྙན་
ཞིང་དོན་གྱིས་ཕྱུག་པའི་གསུང་རྣམ་དག་དང་བསྟན་བཅོས་མཐའ་
དག་ལ་ལེགས་བཤད་ཅེས་པ་སྒྲ་ཡངས་འཇུག་གི་དོན་ཡིན་ལ། རྩོམ་
སྟངས་ངེས་ཅན་ཞིག་གིས་འཆིང་བའི་རྩོམ་རིག་གི་རྣམ་པ་ཞིག་ལ་
ལེགས་བཤད་ཅེས་པ་སྒྲ་དོག་འཇུག་གི་དོན་ཡིན་ནོ། །དེ་ལྟར་འཇུག་
པའི་དོན་གཉིས་ནི་ཕན་ཚུན་འགལ་བར་མི་འགྱུར་ཏེ། དེ་གཉིས་
བདག་ཉིད་གཅིག་པའི་འབྲེལ་བ་ཡོད་པའི་ཕྱིར། སྒྲ་དོག་འཇུག་གི་
དོན་ལྡན་པའི་བརྩམས་ཆོས་ཡིན་ན་ཡངས་འཇུག་གི་དོན་གྱི་རང་་
བཞིན་ལྡན་པས་ཁྱབ་པའི་ཕྱིར་རོ། །ཡིན་ནའང་སྒྲ་ཡངས་འཇུག་གི་
དོན་ལྡན་པའི་བརྩམས་ཆོས་ཡིན་ན་དོག་འཇུག་གི་དོན་གྱི་བདག་་



སྔོན་འགྲོའི་གཏམ། །
ཉིད་ལྡན་པའི་བརྩམས་ཆོས་ཡིན་པའི་ངེས་པ་མ་མཆིས་སོ། །འདིར་
བརྗོད་པའི་ལེགས་བཤད་ནི་སྒྲ་དོག་འཇུག་གི་དོན་ཡིན་ཏེ། རྩོམ་
རིག་གི་རྣམ་པ་ཞིག་ལ་བརྗོད་པ་ཡིན་ནོ། །
འདི་ལྟ་བུའི་ལེགས་བཤད་ཅེས་པའི་རྩོམ་རིག་གི་རྣམ་པ་དེར་
ཁྱད་ཆོས་ཅི་ཞིག་ལྡན་ཞེ་ན། དེ་ལ་འདི་ལྟར་བརྟག་དགོས་ཏེ།
བརྗོད་བྱ་སྣ་མང་ཕུན་ཚོགས་ལ་དཔེ་དོན་ལེགས་པར་སྦྱར་ཏེ་ཚིགས་
བཅད་ཀྱི་རྣམ་པས་སྟོན་པའི་རྩོམ་རིག་གི་བརྩམས་ཆོས་ལ་ལེགས་་
བཤད་ཅེས་པའི་ཐ་སྙད་བཏགས་པ་ཡིན། དེའི་བརྗོད་བྱ་སྣ་མང་
ཕུན་ཚོགས་ཡིན་པར་སྨྲ་བར་རྒྱུ་མཚན་ཡོད་དེ། རྩོམ་པ་པོས་བོད་
ཀྱི་སྤྱི་ཚོགས་ཀྱི་གནས་བབ་དང་བསྟུན་ནས་ཆབ་སྲིད་དང་། དཔལ་
འབྱོར། ཆོས་ལུགས། སློབ་གསོ། དམག་དོན་ལ་སོགས་པ་ཆོས་
དང་འཇིག་རྟེན་གྱི་བྱ་དངོས་མང་པོ་ལ་ལེགས་པར་དཔྱད་ནས།
ཆོས་ལུགས་ཀྱི་བསམ་བློ། སྲིད་འཛིན་གྱི་ཐབས་ལམ། མཁས་བླུན་
གྱི་སྤྱོད་པ། བླང་དོར་གྱི་ཚད་གཞི་བཅས་ལྐོག་གྱུར་གྱི་དོན་མང་
པོ་ལ་རང་ཉིད་ཀྱི་ལྟ་སྟངས་དང་བཞེད་ཚུལ་གསལ་བར་སྟོན་པའི་
བརྩམས་ཆོས་ཡིན་པའི་ཕྱིར་རོ། །ལེགས་བཤད་བསྟན་བཅོས་དེ་སྒྱུ་



ལེགས་བཤད་བསྟན་བཅོས་ཕྱོགས་བསྒྲིགས།
རྩལ་གྱི་རང་བཞིན་ཡོངས་སུ་གཏམས་པའི་རྩོམ་རིག་གི་བརྩམས་་་
ཆོས་ཡིན་པའི་དབང་གིས། དེའི་རྗོད་བྱེད་ཀྱི་ཚིག་དང་སྟོན་བྱེད་ཀྱི་
ཐབས་ལ་བརྩམས་ཆོས་གཞན་དང་མི་མཐུན་པའི་ཁྱད་ཆོས་མང་པོ་
ཡོད། མདོར་སྡུད་ན། ལེགས་བཤད་ཀྱི་བརྩམས་ཆོས་མཐའ་དག་
ཚིགས་བཅད་ཀྱི་རྣམ་པ་ཡིན་པ་དང་གཅིག ཤོ་ལོ་ཀ་གཅིག་ལས་
ཚིག་རྐང་གཉིས་དཔེ་དང་ཚིག་རྐང་གཉིས་དོན་སྔ་ཕྱི་ངེས་མེད་དུ་
ལེགས་པར་སྦྱར་ཏེ་བསྟན་བྱ་རྫོགས་པར་སྟོན་པ་དང་གཉིས།
གསལ་བྱེད་ཀྱི་དཔེ་སྐྱེ་བོ་མཁས་བླུན་ཐམས་ཅད་ཀྱིས་ཉམས་སུ་མྱོང་
བའམ་ཐོས་པ་ལས་བྱུང་བའི་ཡུན་རིང་དུ་འདྲིས་པའི་བྱ་དངོས་ཡིན་
པ་དང་གསུམ། ཚིག་སྦྱོར་བདེ་ཞིང་གོ་སླ་བ། དམངས་ཁྲོད་ཀྱི་
གཏམ་དཔེའི་རང་བཞིན་ལྡན་པ། སྐྱེ་བོ་ཀུན་གྱིས་དཀའ་ཚེགས་
མེད་པར་བདེ་བླག་ཏུ་འཇུག་ནུས་པ་དང་བཞི། ཚིག་སྙན་ཞིང་རོ་
ཉམས་ལྡན་པ། སྐྱེ་བོ་མཆོག་དམན་ཀུན་གྱི་མིག་གི་བདུད་རྩིར་གྱུར་
པ་དང་ལྔའི་ཁྱད་པར་གྱི་ཡོན་ཏན་ལྡན་པ་ཡིན་ནོ། །དེ་ལྟ་བུའི་ཡོན་
ཏན་ལྔ་ལྡན་གྱི་རྩོམ་རིག་གི་རྣམ་པ་དེ། བོད་མི་རིགས་ཀྱི་རྩོམ་རིག་
ལོ་རྒྱུས་ཐོག་གལ་ཆེ་ཞིང་འཕང་མཐོ་བའི་གོ་ས་ཡོད་པར་མཁས་པ་



སྔོན་འགྲོའི་གཏམ་
རྣམས་ཀྱིས་ཡང་ཡང་དུ་བསྔགས་པའོ། ། །
ལེགས་བཤད་རྩོམ་རིག་དེ་བོད་ལ་ཇི་ལྟར་བྱུང་བ་དང་ཇི་ལྟར་
འཕེལ་བའི་ལོ་རྒྱུས་ཐད་ཅུང་ཙམ་དཔྱད་ན། བསྟན་པ་སྔ་དར་གྱི་
དུས་སུ། མ་ཎི་བཀའ་འབུམ་དང་ཏུན་ཧོང་ཡིག་ཆ་ནས་ཞལ་
གདམས་ཞེས་པ་དཔེ་དོན་སྦྱར་ནས་བསླབ་བྱའི་རང་བཞིན་ཡོད་་་་
པའི་བརྩམས་ཆོས་བྱུང་། དེ་དག་ནི་ལེགས་བཤད་རྩོམ་རིག་གི་ས་
བོན་ལྟ་བུར་གྱུར་ཏེ། རྩོམ་རིག་གི་རྣམ་པ་དེ་བོད་ཡུལ་དུ་ཐོག་མར་
གཞི་ཆགས་སོ། །དེ་རྗེས་སྤྱི་ལོ་དུས་རབས་བཅུ་གསུམ་པར་ས་སྐྱ་
པཎྜི་ཏ་ཀུན་དགའ་རྒྱལ་མཚན་གྱིས་ཞལ་གདམས་དེ་དག་གི་སྲོལ་་
རྒྱུན་གཞིར་བྱས་ཤིང་། འཕགས་ཡུལ་གྱི་རྩོམ་རིག་སྐྱེ་བོ་གསོ་ཐིགས་
སོགས་བརྩམས་ཆོས་འགའ་དཔེར་བྱས་ནས་ལེགས་པར་བཤད་པ་
རིན་པོ་ཆེའི་གཏེར་ཞེས་བྱ་བའི་ཤོ་ལོ་ཀ་བཞི་བརྒྱ་ལྷག་ཡོད་པའི་་་
བརྩམས་ཆོས་མཛད་དེ། ལེགས་བཤད་རྩོམ་རིག་གི་རྣམ་གཞག་
གཏན་ལ་ཕབ། དུས་རབས་བཅུ་དྲུག་པར་པཎ་ཆེན་བསོད་ནམས་
གྲགས་པས་ས་སྐྱ་ལེགས་བཤད་ཀྱི་རྣམ་གཞག་དང་ཆ་ཡོངས་སུ་་་་
མཚུངས་པའི་མཁས་བླུན་བརྟག་པའི་བསྟན་བཅོས་དགེ་ལྡན་ལེགས་



ལེགས་བཤད་བསྟན་བཅོས་ཕྱོགས་བསྒྲིགས།
བཤད་པདྨ་དཀར་པོའི་ཆུན་པོ་ཞེས་བྱ་བ་ཤོ་ལོ་ཀ་བརྒྱ་ལྷག་ལྡན་་་
པའི་བསྟན་བཅོས་མཛད་དེ། ལེགས་བཤད་རྩོམ་རིག་གི་རྣམ་པ་དེ་
ཇེ་རྒྱས་ཇེ་ལེགས་སུ་བཏང་། དེ་རྗེས་དུས་རབས་བཅོ་བརྒྱད་པར་
གུང་ཐང་བསྟན་པའི་སྒྲོན་མེས་གོང་སྨྲས་ལེགས་བཤད་བསྟན་་་་་་་
བཅོས་དག་མ་དཔེར་བྱས་ནས་ཆུའི་བསྟན་བཅོས་དང་ཤིང་གི་་་་
བསྟན་བཅོས་ཞེས་བསྡོམས་པས་ཤོ་ལོ་ཀ་ཉིས་བརྒྱ་ལྷག་ཡོད་པའི་་
བསྟན་བཅོས་གཉིས་མཛད་པ་དང་། དུས་རབས་བཅུ་དགུ་པའི་
མཁས་དབང་དཀྱིལ་ཟུར་བློ་བཟང་སྦྱིན་པས་གུང་ཐང་པའི་ཆུ་ཤིང་
བསྟན་བཅོས་ཀྱི་རྩོམ་སྟངས་དང་ཡོངས་སུ་མཐུན་པའི་ལུགས་ཟུང་
བ་དན་གཡོ་བའི་ལེགས་བཤད་རླུང་གི་བསྟན་བཅོས་ཞེས་བྱ་བ་ཤོ་
ལོ་ཀ་དྲུག་ཅུ་ལྷག་ཡོད་པའི་བསྟན་བཅོས་དང་། འཇིག་རྟེན་མི་ཆོས་
དང་འབྲེལ་བའི་བསླབ་བྱ་གསལ་བར་སྟོན་པའི་ལེགས་བཤད་ཟླ་་་
བའི་བསྟན་བཅོས་ཞེས་པ་ཤོ་ལོ་ཀ་སུམ་ཅུ་ལྷག་ཡོད་པའི་བསྟན་་་་
བཅོས་སོགས་དུ་མ་མཛད། བརྩམས་ཆོས་དེ་དག་ནི་ཐོག་མཐའ་
བར་གསུམ་དུ་དཔེ་ཆོས་ཅན་གཅིག་གི་སྟེང་དུ་དེའི་སྐྱོན་ཡོན་་་་་་་
བརྟགས་ཤིང་དོན་དང་སྦྱར་ནས་བསླབ་བྱའི་ཚུལ་གྱིས་སྟོན་པ་ཡིན་



སྔོན་འགྲོའི་གཏམ།
པས་ལེགས་བཤད་ཀྱི་རྩོམ་སྟངས་གསར་བ་ཞིག་སྤེལ་བ་ཡིན།
གཞན་ཡང་མཁས་དབང་འཇུ་མི་ཕམ་འཇམ་དབྱངས་རྣམ་རྒྱལ་རྒྱ་
མཚོས་གོང་སྨྲས་ལེགས་བཤད་རྩོམ་སྟངས་ཀྱི་ལེགས་ཆ་ཡོངས་སུ་་་
བསྡུས་ནས་རྒྱལ་པོ་ལུགས་ཀྱི་བསྟན་བཅོས་ཞེས་བྱ་བ་ལེའུ་ཉེར་་་་
གཅིག་དང་ལྡན་པའི་བསྟན་བཅོས་མཛད་དེ། ལེགས་བཤད་ཀྱི་རྩོམ་
སྟངས་གོང་ནས་གོང་དུ་སྤེལ་བ་ཡིན་ནོ། །
སྨྲས་པ། སྐྱེས་བུ་དམ་པ་རྣམས་ཀྱི་པིར་རྩེ་ལས། །
ཐོན་པའི་ལེཊ་པར་བཤད་པའི་བསྟན་བཅོས་རྣམས། །
རང་རེ་གངས་ཅན་རྩོམ་རིག་བང་མཛོད་དུ། །
འོད་འབར་ནོར་བུ་གཅིག་ཏུ་ཅི་ཡང་སྣང་། །
དེ་ཡང་འཛམ་གླིང་རིག་གནས་དགའ་ཚལ་དུ། །
ལེགས་བཤད་ཅེས་པའི་མེ་ཏོག་མཚར་སྡུག་ཅིག ། །
རྣམ་པར་བཞད་པས་ཕྱི་ནང་མཁས་པ་ཡི། །
ཡིད་ཀྱི་བུང་བ་དབང་མེད་ཕྱོགས་འདིར་འཁོར། །
འདི་ལྟར་ལེགས་བཤད་ཀྱི་ཆེ་བ་བརྗོད་པ་དང་རྩོམ་རིག་གི་་་
རིན་ཐང་དཔོག་པ་ནི། རྟོག་བཟོ་དང་སྒྲོ་འདོགས་ཀྱི་གཏམ་ཙམ་མ་



ལེགས་བཤད་བསྟན་བཅོས་ཕྱོགས་བསྒྲིགས་
ཡིན་ཏེ། བསྟན་བཅོས་དེ་དག་གི་དངོས་གཞི་དང་དེ་ལས་བྱུང་བའི་
ཕན་ཡོན་གྱིས་བསྒྲུབས་པས་སོ། །འོ་ན་ལེགས་བཤད་བསྟན་བཅོས་
ལས་བྱུང་བའི་ཕན་ཡོན་ཅི་ཡོད་ཅེ་ན། གཞན་ཕན་དགེ་ཕྱོགས་ལ་
མོས་པ་དང་སྡིག་པ་མི་དགེ་བ་སྤོང་དགོས་པའི་སློབ་གསོ་གཏོང་བ་
དང་གཅིག ཡོན་ཏན་ལ་བསྟོད་ཅིང་བླུན་རྨོངས་ལ་སྨད་པའི་
བསམ་བློ་སྤེལ་བ་དང་གཉིས། ལས་ལ་བརྩོན་པ་དང་ལེ་ལོ་སྤོང་
དགོས་པའི་གནས་ལུགས་བསྟན་པ་དང་གསུམ། ཆེ་བ་ལ་གུས་ཤིང་
ཆུང་བ་ལ་གཅེས་པའི་ལུགས་བཟང་སྤེལ་བ་དང་བཞི། མཐུན་
སྒྲིལ་ལ་དགའ་ཞིང་དབྱེན་འབྱེད་ལ་སྡང་བའི་སྤྱོད་བཟང་དར་སྤེལ་
གཏོང་བ་དང་ལྔའོ། །འདི་ལྟ་བུའི་ཕྱོགས་ལྔ་ལས་བསླབ་བྱའི་ཚུལ་
གྱིས་གདམས་ཏེ། མི་རྣམས་ཀྱི་བསམ་བློ་དག་སྦྱོང་དང་ཀུན་སྤྱོད་
ལེགས་སྐྱོང་བྱེད་པ་ལ་ཕན་ཡོན་དཔག་དཀའ་བ་བྱུང་ཞིང་། བོད་
མི་རིགས་ཀྱི་རིག་གནས་དཔལ་ཡོན་དང་བསམ་བློའི་དཔལ་ཡོན་་་་
འཛུགས་སྐྲུན་བྱེད་པ་དང་སྤྱི་ཚོགས་མཐུན་སྒྲིག་བྱེད་པ་ལ་ཕན་ནུས་
གཞལ་དཀའ་བ་བཏོན་པ་ཡིན་ནོ། །
ད་རེས་མཚོ་སྔོན་མི་རིགས་དཔེ་སྐྲུན་ཁང་གིས་ལེགས་བཤད་་



སྔོན་འགྲོའི་གཏམ།
བསྟན་བཅོས་དེ་དག་ཕྱོགས་གཅིག་ཏུ་བསྡུས་ནས་ལེགས་བཤད་་་་
བསྟན་བཅོས་ཕྱོགས་བསྒྲིགས་ཞེས་པའི་དཔེ་ཚོགས་པར་སྐྲུན་བྱས་
པ་དེ། སྤྱི་ཚོགས་ལ་ཕན་པའི་དགེ་མཚན་དང་། རིག་གནས་ལ་ཕན་
པའི་དོན་སྙིང་ལྡན་པ་ཞིག་ཡིན་ནོ། །
གནའ་མོའི་ལེགས་བཤད་བསྟན་བཅོས་ཀྱིས། །
སྤེལ་བའི་དགོངས་པའི་དགེ་མཚན་དེ། །
དེང་གི་བསམ་བློའི་དཔལ་ཡོན་གྱི། །
དོན་སྙིང་དང་མཐུན་ཨེ་མ་རྨད། །
ཅེས་སྤྱི་ལོ2006ལོའི་ཟླ3པའི་ཚེས24ཉིན་གྱི་ན་བ་བློ་བཟང་ཆོས་་་་་
གྲགས་ཀྱིས་བྲིས་པའོ། །བཀྲ་ཤིས། དགེའོ། ། །



དཀར་ཆག
དཀར་ཆག
ལེགས་པར་བཤད་པ་རིན་པོ་ཆེའི་གཏེར་ཞེས་བྱ་བའི་
བསྟན་བཅོས། …........... ………..…………….....(1)
རབ་ཏུ་བྱེད་པ་དང་པོ། མཁས་པ་བརྟག་པ། …...…..….……(2)
རབ་ཏུ་བྱེད་པ་གཉིས་པ། ཡ་རབས་བརྟག་པ།.....….…..…..(10)
རབ་ཏུ་བྱེད་པ་གསུམ་པ། བླུན་པོ་བརྟག་པ།..….……..…….….(18)
རབ་ཏུ་བྱེད་པ་བཞི་བ། སྤེལ་མ་བརྟག་པ།….........（30)
རབ་ཏུ་བྱེད་པ་ལྔ་བ། ངན་སྤྱོད་བརྟག་པ། .…………………….(42)
རབ་ཏུ་བྱེད་པ་དྲུག་པ། རང་བཞིན་གྱི་ཚུལ་བརྟག་པ། ...（55）
རབ་ཏུ་བྱེད་པ་བདུན་པ། མི་རིགས་པའི་ཚུལ་དཔྱད་པ། ...(73)
རབ་ཏུ་བྱེད་པ་བརྒྱད་པ། བྱ་བ་བརྟག་པ། ....…...….....(86)
རབ་ཏུ་བྱེད་པ་དགུ་བ། ཆོས་བརྟག་པ། ...………………….…….（112)
ལེགས་པར་བཤད་པ་རིན་པོ་ཆེའི་གཏེར་གྱི་རྣམ་པར་བཤད་པ་
དགོས་འདོད་ཀུན་འབྱུང་ཞེས་བྱ་བ་བཞུགས་སོ། །…………….. (131)



ས་སྐྱ་ལེགས་བཤད་ཀྱི་རྩ་བ།
༄༅། །རྒྱ་གར་སྐད་དུ། སུབྷཱ་ཥི་ཏ་རཏྣ་ནི་དྷེ་ནཱ་མ་ཤཱསྡུ།
བོད་སྐད་དུ། ལེགས་པར་བཤད་པ་རིན་པོ་ཆེའི་གཏེར་
ཞེས་བྱ་བའི་བསྟན་བཅོས།
འཕགས་པ་འཇམ་དཔལ་གཞོན་ནུར་གྱུར་པ་ལ་གུས་པས་ཕྱག་་་་
འཚལ་ལོ། །
ལྷ་ཡི་མཆོག་དང་ཀླུ་དབང་གྲུབ་པ་རིག་འཛིན་གཙོ། །
དྲང་སྲོང་རྒྱས་པ་གྲོག་མཁར་བ་དང་རྐང་མིག་སོགས། །
ཀུན་ནས་དགའ་བའི་གཙུག་གི་ནོར་བུས་ཞབས་མཆོད་པ། །
འགྲོ་བའི་གཙོ་བོ་ཀུན་མཁྱེན་དེ་ལ་བདག་ཕྱག་འཚལ། ། །
རིགས་པས་དཔྱད་ན་ཆོས་ལུགས་མི་འགལ་ཞིང་། །
འཇིག་རྟེན་བྱ་བ་ཀུན་ནས་ལེགས་བསྒྲུབ་པ། །
དམ་པ་རྣམས་ཀྱི་སྤྱོད་ཚུལ་ཅི་འདྲ་ཞིག །
བཤད་པ་འདི་ནི་ལེགས་བཤད་རིན་ཆེན་གཏེར། །



ལེགས་བཤད་བསྟན་བཅོས་ཕྱོགས་བསྒྲིགས་
རབ་ཏུ་བྱེད་པ་དང་པོ། མཁས་པ་བརྟག་པ།
མཁས་པ་ཡོན་ཏན་མཛོད་འཛིན་པ། །
དེ་དག་ལེགས་བཤད་རིན་ཆེན་སྡུད། །
རྒྱུ་མཚོ་ཆེན་པོ་ཆུ་བོའི་གཏེར། །
ཡིན་ཕྱིར་ཆུ་བོ་ཐམས་ཅད་འབབ། །
སྐྱེ་བོ་ཡོན་ཏན་ཡོད་མེད་པའི། །
བླང་དོར་བློ་གྲོས་ལྡན་པ་མཁས། །
རྡུལ་དང་འདྲེས་པའི་ལྕགས་ཕྱེ་རྣམས། །
ཁབ་ལེན་རྡོ་ཡིས་ལེན་པར་ཤེས། །
ལེགས་བཤད་མཁས་པའི་བློ་གྲོས་ཀྱིས། །
གོ་ཡི་བླུན་པོས་དེ་ལྟ་མིན། །
ཉི་མའི་འོད་ཟེར་ཤར་བ་ན། །
འབྱུང་བོའི་བྱ་རྣམས་ལོང་བར་འགྱུར། །



ས་སྐྱ་ལེགས་བཤད་ཀྱི་རྩ་བ།
ཤེས་རབ་ལྡན་པས་ཉེས་པ་དག །
སེལ་བར་ནུས་ཀྱི་བླུན་པོས་མིན། །
ནམ་མཁའ་ལྡིང་གིས་དུག་ཅན་སྦྲུལ། །
གསོད་པར་ནུས་ཀྱི་ཁྭ་ཏས་མིན། ། །
བློ་གྲོས་ཆེན་པོ་རྒུད་ན་ཡང་། །
ལྷག་པར་བློ་གྲོས་སྟོབས་ལྡན་འགྱུར། །
རི་དྭགས་རྒྱལ་བོ་བཀྲེས་པ་ན། །
གླང་ཆེན་སྤྱི་བོ་མྱུར་དུ་འགེམས། །
མཁས་པ་བརྩད་ཅིང་མ་དྲིས་པ། །
དེ་ཡི་བར་དུ་གཏིང་མི་དཔོགས། །
རྔ་ལ་དབྱུ་གུས་མ་བསྣུན་པར། །
དེ་སྲིད་གཞན་དང་ཁྱད་ཅི་ཡོད། །
རིག་པ་ནངས་པར་འཆི་ཡང་བསླབ། །
ཚེ་འདིར་མཁས་པར་མ་གྱུར་ཀྱང་། །
སྐྱེ་བ་ཕྱི་མར་བཅོལ་བ་ཡི། །



ལེགས་བཤད་བསྟན་བཅོས་ཕྱོགས་བསྒྲིགས།
ནོར་ལ་རང་ཉིད་ལེན་པ་འདྲ། །
ཡོན་ཏན་ལྡན་ན་སྐྱེ་བོ་ཀུན།
མ་བསྡུས་པར་ཡང་རང་ཉིད་འདུ། །
དྲི་ལྡན་མེ་ཏོག་རྒྱང་རིང་ཡང་། །
བུང་བ་སྤྲིན་གྱི་ཚོགས་བཞིན་འཁོར། །
མཁས་པ་ཡོན་ཏན་ཀུན་བསླབས་པ། །
མཐར་ཕྱིན་གཅིག་གིས་འཇིག་རྟེན་གསལ། །
བློ་ངན་ཤེས་པ་མང་ན་ཡང་། །
རྒྱུ་སྐར་བཞིན་དུ་གསལ་མི་ནུས། །
མཁས་པ་ཡོན་ཏན་དཔག་མེད་ཀྱང་། །
གཞན་གྱི་ཡོན་ཏན་ཆུང་ངུའང་ལེན། །
དེ་ལྟར་རྒྱུན་དུ་སྤྱད་པ་ཡིས། །
མྱུར་དུ་ཐམས་ཅད་མཁྱེན་པར་འགྲོ། །
མཁས་པ་ཤེས་རབ་ཀྱིས་བསྲུངས་ན། །



ས་སྐྱ་ལེགས་བཤད་ཀྱི་རྩ་བ།
དགྲ་བོ་མང་ཡང་ག་ལ་ཚུགས། །
འཕགས་རྒྱལ་གྱི་ནི་བྲམ་ཟེའི་བུ། །
གཅིག་པུས་དགྲ་བོའི་ཚོགས་ཀུན་བཅོམ། །
བློ་ཆུང་གྲོས་ཉེས་འཁྲུགས་པའི་ཚེ། །
བློ་ལྡན་ཐབས་ཀྱིས་བདེ་བར་གསོ། །
ཆུ་ཀླུང་རྙོག་པས་ཆུད་གསན་པ། །
ཆུ་དྭངས་ནོར་བུས་དྭངས་པར་བྱེད། །
མཁས་པ་ཇི་ལྟར་ཐབས་རྡུགས་ཀྱང་། །
བླུན་པོ་འཇུག་པའི་ལམ་མི་འགྲོ། །
ཆར་སྡོད་བྱིའུ་བསྐོམ་ན་ཡང་། །
ས་ལ་འབབ་པའི་ཆུ་མི་འཐུང་། །
ཤེས་རབ་ལྡན་པ་མགོ་བསྐོར་ཡང་། །
བྱ་བའི་ཆ་ལ་རྨོངས་མི་འགྱུར། །
སྲོག་ཆགས་གྲོག་མ་མིག་མེད་ཀྱང་། །
མིག་ལྡན་གཞན་ལས་ལྷག་པར་མགྱོགས། །



ལེགས་བཤད་བསྟན་བཅོས་ཕྱོགས་བསྒྲིགས།
བློ་གྲོས་ལྡན་པ་གཉིས་བགྲོས་ན། །
བློ་གྲོས་ལེགས་པ་གཞན་འབྱུང་སྲིད། །
ཡུང་བ་དང་ནི་ཚ་ལ་ལས། །
ཁ་དོག་གཞན་ཞིག་སྐྱེ་བར་འགྱུར། །
ཁོང་མཛངས་བསོད་ནམས་བསགས་པའི་མི། །
གཅིག་པུ་ཡིན་ཡང་ཀུན་ལས་རྒྱལ། །
རི་དྭགས་རྒྱལ་བོ་སེང་གེ་དང་། །
འཁོར་ལོས་སྒྱུར་ལ་གྲོགས་མི་དགོས། །
ཐབས་ལ་མཁས་ན་ཆེན་པོ་ཡང་། །
བྲན་དུ་བཀོལ་བར་ག་ལ་དཀའ། །
མཁའ་ལྡིང་མཐུ་རྩལ་ཆེ་ན་ཡང་། །
གོས་སེར་ཅན་གྱི་བཞོན་པར་འགྱུར། །
འཇིག་རྟེན་འདི་དང་ཕ་རོལ་གྱི། །
བདེ་བ་བསྒྲུབ་པ་ཤེས་རབ་ཡིན། །
རྒྱལ་བུ་ཟླ་བའི་ཤེས་རབ་ཀྱིས། །



ས་སྐྱ་ལེགས་བཤད་ཀྱི་རྩ་བ།
བྲན་བཟང་འདི་དང་ཕྱི་མར་བསྐྱབས། །
དཔའ་ཞིང་མཐུ་རྩལ་ཆེ་ན་ཡང་། །
མཁས་པ་མིན་པས་དཔལ་མི་ཐོབ། །
འབྱོར་བ་ཐོབ་པར་གྱུར་ན་ཡང་། །
བསོད་ནམས་མེད་ན་ག་ལ་རྟག །
ཡོན་ཏན་སྐྱོན་གཉིས་སུས་ཀྱང་གསལ། །
འདྲེས་པ་འབྱེད་ཤེས་མཁས་པ་ཡིན། །
ཆུ་ལས་འོ་མ་ངང་བས་ཕྱེད། །
བ་ལས་འོ་མ་ཀུན་གྱིས་ལོངས། །
སྨྲས་ཤིང་བསྐུལ་བར་གྱུར་པ་ན། །
དུད་འགྲོ་ལ་ཡང་གོ་བ་སྐྱེ། །
མ་བསྐུལ་གཞན་གྱིས་མ་སྨྲས་ཀྱང་། །
བསམ་པ་ཤེས་ན་མཁས་པ་ཡིན། །
བློ་དང་ལྡན་ན་མ་སྨྲས་པར། །



ལེགས་བཤད་བསྟན་བཅོས་ཕྱོགས་བསྒྲིགས།
རྣམ་འགྱུར་ཉིད་ལས་བསམ་པ་གོ }
བལ་བོའི་སེའུ་མ་ཟོས་ཀྱང་། །
ཁ་དོག་ཉིད་ལས་བྲོ་བ་ཤེས། །
མཁས་པ་རང་གི་ཡུལ་བས་ཀྱང་། །
ཡུལ་ཁམས་གཞན་ན་མཆོད་པ་ཐོབ། །
ནོར་བུ་གཞན་དུ་བྲིན་པ་ཙམ། །
རྒྱ་མཚོའི་གླིང་དུ་ག་ལ་བྲིན། །
མཁས་པ་སློབ་པའི་དུས་ན་སྡུག །
བདེ་བར་སྡོད་ལ་མཁས་མི་སྲིད། །
བདེ་བ་ཆུང་ལ་ཆགས་པ་དེས། །
ཆེན་པོའི་བདེ་བ་ཐོབ་མི་སྲིད། །
བློ་དང་ལྡན་ན་ཉམ་ཆུང་ཡང་། །
སྟོབས་ལྡན་དགྲ་བོས་ཅི་བྱར་ཡོད། །
རི་དྭགས་རྒྱལ་བོ་སྟོབས་ལྡན་ཡང་། །
རི་བོང་བློ་དང་ལྡན་པས་བསད། །



ས་སྐྱ་ལེགས་བཤད་ཀྱི་རྩ་བ།
སེམས་ཅན་གཞན་དང་རྗེས་མཐུན་པའི། །
སྤྱོད་པ་ཤེས་ན་མཁས་པ་ཡིན། །
དུད་འགྲོ་ཡིན་ཡང་རིགས་མཐུན་རྣམས། །
ཁྱུ་གཅིག་ཏུ་ནི་མི་གནས་སམ། །
ངེས་པར་འབྱུང་བའི་བྱ་བ་འགའ། །
མ་གྲུབ་པ་ན་དཔྱོད་པའི་ཚེ། །
མཁས་རྨོངས་གཉིས་ཀྱི་ཁྱད་པར་ཤེས། །
གྲུབ་ནས་དཔྱོད་པ་བླུན་པོའི་ཚུལ། །
མཁས་པ་རྣམས་ཀྱིས་དཔྱད་པ་ཡི། །
ཤེས་བྱ་ཤེས་ན་མཁས་པར་བགྲང་། །
བ་ལང་རྒན་གཞོན་དཔྱོད་པ་ལ། །
བླུན་པོ་མཁས་ཀྱང་ཡོན་ཏན་མིན༑ །
རྒྱ་མཚོ་ཆུ་ཡིས་མི་ངོམས་ཤིང་། །
རྒྱལ་བོའི་བང་མཛོད་ནོར་གྱིས་མིན། །
འདོད་ཡོན་སྤྱད་པས་མི་ངོམས་ཏེ། །



ལེགས་བཤད་བསྟན་བཅོས་ཕྱོགས་བསྒྲིགས།
མཁས་པ་ལེགས་བཤད་ཀྱིས་མི་ངོམས། །
ལེགས་བཤད་བྱིས་པ་དག་ལས་ཀྱང་། །
མཁས་པ་རྣམས་ནི་ཡོངས་སུ་ལེན། །
དྲི་ཞིམ་བྱུང་ན་རི་དྭགས་ཀྱི། །
ལྟེ་བ་ལས་ཀྱང་གླ་རྩི་ལེན། །
རབ་ཏུ་བྱེད་པ་གཉིས་པ། ཡ་རབས་བརྟག་པ།
རྟག་ཏུ་དམ་པའི་ཡོན་ཏན་རྣམས། །
སྐྱེ་བོ་དམ་པས་ལྷག་པར་སྒྲོགས། །
མ་ལ་ཡ་ཡི་ཙན་དན་དྲི། །
རླུང་གིས་ཕྱོགས་བཅུར་རྒྱས་པར་བྱེད། །
དམ་པ་དཔོན་དུ་བསྐོས་གྱུར་ན། །
དོན་གྲུབ་པ་དང་བདེ་སྐྱིད་འཐོབ། །
ནོར་བུ་རྒྱལ་མཚན་རྩེར་མཆོད་ན། །
ཡུལ་ཕྱོགས་དགེ་ཞེས་མཁས་རྣམས་སྒྲོགས། །
10



ས་སྐྱ་ལེགས་བཤད་ཀྱི་རྩ་བ།
རྒྱལ་བོན་གཞན་གྱིས་གཙེས་པ་ན༑ །
ལྷག་པར་ཆོས་རྒྱལ་དྲན་པར་འགྱུར། །
རིམས་ཀྱིས་བཏབ་པའི་སེམས་ཅན་རྣམས། །
གངས་ཆུ་འབའ་ཞིག་ཡིད་ལ་བྱེད། །
སྡིག་སྤྱོད་རྒྱལ་བོས་གཙེས་པ་ན། །
མི་དབང་ཆོས་རྒྱལ་ལྷག་པར་སྐྱོང་། །
འབྱུང་བོའི་གདོན་གྱིས་བཏབ་པ་ལ། །
གསང་སྔགས་གྲུབ་པས་རྗེས་སུ་འཛིན། །
དམ་པ་སྡུག་པ་ཆུང་ཡང་སྤོང་། །
དམན་རྣམས་ཆེན་པོའང་དེ་ལྟ་མིན། །
ཞོ་ལ་རྡུལ་ཕྲན་འབྱར་བ་སེལ། །
ཆང་ལ་ཕབས་ཀྱང་ལྷག་པར་འདེབས། །
སྐྱེ་བོ་དམ་པ་རྒུད་གྱུར་ཀྱང་། །
སྤྱོད་པའི་ཁྱད་པར་ལྷག་པར་མཛེས། །
མེ་ནི་ཐུར་དུ་ཁ་བསྟན་ཀྱང་། །



ལེགས་བཤད་བསྟན་བཅོས་ཕྱོགས་བསྒྲིགས།
མེ་ལྕེ་གྱེན་ལ་འབར་བར་མཐོང་། །
དམ་པ་རྒྱང་ན་གནས་ན་ཡང་། །
འཁོར་འདབ་ཕན་པས་རིང་ནས་སྐྱོང་། །
མཁའ་ལ་སྤྲིན་ཆེན་འཁྲིགས་པ་ཡིས། །
ས་ཡི་ལོ་ཏོག་ཁྱད་པར་འཕེལ། །
གསོན་ཚེ་སྙན་གྲགས་དགའ་བའི་རྒྱུ། །
འཇིག་རྟེན་གཞན་དུ་བསོད་ནམས་དགའ། །
དེ་གཉིས་མེད་པའི་ནོར་ཙམ་གྱིས། །
མཁས་རྣམས་དགའ་བ་བསྐྱེད་མི་ནུས། །
ཕྱི་རྗེས་རིང་དུ་བལྟ་བ་དང་། །
བག་ཡོད་པ་ལ་བཟོད་བསྲན་ཆེ། །
བརྩོན་འགྲུས་ཆེ་ཞིང་བརྟན་ལ་གྲིམས། །
བྲན་གཡོག་ཡིན་ཡང་དཔོན་དུ་འགྱུར། །
སྦྱིན་ལ་རྟག་ཏུ་སེམས་སྤྲོ་བ། །
32



ས་སྐྱ་ལེགས་བཤད་ཀྱི་རྩ་བ།
དེ་ཡི་གྲགས་པ་རླུང་བཞིན་ལྡང་། །
ཕོངས་པ་སློང་བ་འདུ་བ་བཞིན། །
འབུལ་བར་འདོད་རྣམས་དེ་བས་མང་། །
བྱིན་ནས་སླར་ཡང་མི་ལེན་ལ། །
དམན་པའི་བརྙས་པ་དང་དུ་ལེན། །
ཕན་པ་ཆུང་ངུའང་མི་བརྗེད་པ། །
བདག་ཉིད་ཆེན་པོའི་ཆེ་རྟགས་ཡིན། །
དམ་པའི་ཡོན་ཏན་སྦས་གྱུར་ཀྱང་། །
འཇིག་རྟེན་ཀུན་ལ་ཁྱད་པར་གསལ།
སྣ་མའི་མེ་ཏོག་ལེགས་བཀབ་ཀྱང་། །
དྲི་ཞིམ་ཀུན་ཏུ་ཁྱབ་པར་འགྱུར། ། །
རྒྱལ་བོ་རང་ཡུལ་ཆེ་བ་ཙམ། །
དམ་པ་གང་དུ་ཕྱིན་པར་བཀུར། །
མེ་ཏོག་ཕལ་ཆེར་ཉིན་རེའི་རྒྱུན། །
གཙུག་གི་ནོར་བུ་གང་དུའང་མཆོད། །



ལེགས་བཤད་བསྟན་བཅོས་ཕྱོགས་བསྒྲིགས།
ལྗོན་ཤིང་དུད་པ་འབྲས་བུ་མང་། །
རྨ་བྱ་དུལ་བ་མཇུག་སྒྲོ་བཟང་། །
རྟ་མཆོག་དུལ་བ་འགྲོས་མགྱོགས་ཏེ། །
དམ་པ་དུལ་བ་མཁས་པའི་རྟགས། །
དམ་པ་རྣམས་དང་ཕལ་བ་ལ། །
བྱས་པ་མཉམ་ཡང་དྲིན་མི་འདྲ། །
ཞིང་ལ་ས་བོན་ཁྱད་མེད་ཀྱང་། །
ལོ་ཏོག་ཁྱད་པར་དཔག་ཏུ་མེད། །
བདག་ཉིད་ཆེ་ལ་ཕན་བཏགས་ན། །
ཅུང་ཟད་ཙམ་ཡང་འབྲས་བུ་འབྱིན། །
སྐྱུ་རུ་ར་གཅིག་བྱིན་པ་ལ། །
ཆོས་རྒྱལ་བུ་དང་སྙོམས་ལ་ལྟོས། །
བཟང་བོའི་ཆོ་རིགས་སྤྱོད་པས་བསྲུང་། །
སྤྱོད་པ་ཉམས་ན་རིགས་དོན་མེད། །
ཙན་དན་དྲི་བཟང་སྐྱེ་བོ་དགའ། །



ས་སྐྱ་ལེགས་བཤད་ཀྱི་རྩ་བ།
དེ་བསྲེགས་སོལ་བ་སུ་ཞིག་ལེན། །
ཆེན་པོ་རེ་ཞིག་རྒུད་གྱུར་ཀྱང་། །
དེ་ལ་གདུང་བ་བསྐྱེད་མི་དགོས། །
ཟླ་བ་རེ་ཞིག་གཟས་ཟིན་ཡང་། །
དེ་མ་ཐག་ཏུ་གྲོལ་བར་འགྱུར། །
ཆེན་པོས་དགྲ་ལ་བྱམས་བྱས་ན། །
དགྲ་ཉིད་དེ་ཡི་དབང་དུ་འགྱུར། །
མང་བོས་བཀུར་བས་ཀུན་བསྐྱངས་པས། །
ཀུན་གྱིས་རྒྱལ་བོར་དབང་བསྐུར་རོ། །
དམ་པ་ཇི་ལྟར་རྒུད་གྱུར་ཀྱང་། །
སྡིག་དང་འདྲེས་པའི་ཟས་མི་ཟ། །
སེང་གེ་བཀྲེས་ཀྱང་མི་གཙང་བའི། །
ངན་སྐྱུགས་ཟ་བར་མི་བྱེད་དོ། །
དམ་པ་སྲོག་ལ་བབས་ན་ཡང་། །
15



ལེགས་བཤད་བསྟན་བཅོས་ཕྱོགས་བསྒྲིགས།
རང་བཞིན་བཟང་བོ་ག་ལ་འདོར། །
ས་ལེ་སྦྲམ་ནི་བསྲེགས་བཅད་ཀྱང་། །
དེ་ཡི་ཁ་དོག་ཉམས་མི་འགྱུར། །
སྐྱེས་མཆོག་རྣམས་ལ་དམན་པ་རྣམས། །
ཁྲོ་ཡང་ལན་དུ་ག་ལ་ཁྲོ། །
ཅེ་སྤྱང་དྲེགས་པའི་སྐད་འབྱིན་ཡང་། །
རི་དྭགས་རྒྱལ་བོས་སྙིང་རྗེས་སྐྱོང་། །
བདག་ཉིད་ཆེ་ལ་སྐྱེ་བོ་རྣམས། །
སྐྱོན་ཚོལ་འགྱུར་གྱི་དམན་ལ་མིན། །
འཕན་ཟེལ་རིན་ཆེན་ལ་ལྟ་ཡི། །
མགལ་དུམ་ལ་ནི་སུ་ཞིག་དཔྱོད། །
བསྟོད་པས་དགའ་བར་མི་འགྱུར་ལ། །
སྨད་པས་མི་དགར་མི་འགྱུར་ཞིང་། །
རང་གི་ཡོན་ཏན་ལེགས་གནས་པ། །
སྐྱེ་བོ་དམ་པའི་མཚན་ཉིད་ཡིན། །
16



ས་སྐྱ་ལེགས་བཤད་ཀྱི་རྩ་བ།
སྡིག་པ་དང་ནི་མཐུ་རྩལ་ལས། །
བྱུང་བའི་ལོངས་སྤྱོད་ལོངས་སྤྱོད་མིན། །
ཁྱི་དང་བྱི་ལ་འགྲངས་ན་ཡང་། །
ངོ་ཚ་བོར་བའི་རྣམ་ཐར་ཡིན། །
འཁོར་ལ་ཕུན་སུམ་ཚོགས་གྱུར་ན། །
རྗེ་དཔོན་ཉིད་ཀྱི་ཆེ་བ་ཡིན། ། །
རྟ་ལ་རྒྱུན་དུ་བྱས་པ་དེ། །
བདག་པོ་ཉིད་ལ་མི་མཛེས་སམ། །
ཇི་ལྟ་ཇི་ལྟར་རྗེ་དཔོན་གྱིས། །
འཁོར་ལ་དྲིན་གྱིས་བསྐྱངས་གྱུར་པ། །
དེ་ལྟ་དེ་ལྟར་འཁོར་གཡོག་རྣམས། །
རྗེ་དཔོན་ཉིད་ཀྱི་བྱ་བ་བསྒྲུབ། །
བདག་ཉིད་ཆེན་པོ་གནས་པའི་སར། །
མཁས་པ་གཞན་དག་སུ་ཡིས་བརྩི། །
མཁའ་ལ་ཉི་མ་ཤར་བ་ན། །



ལེགས་བཤད་བསྟན་བཅོས་ཕྱོགས་བསྒྲིགས།
རྒྱུ་སྐར་མང་ཡང་མཐོང་མི་འགྱུར། །
རབ་ཏུ་བྱེད་པ་གསུམ་པ། བླུན་པོ་བརྟག་པ།
སྐྱེ་བོ་ངན་པ་འབྱོར་ཐོབ་ཀྱང་། །
ལྷག་པར་སྤྱོད་པ་ངན་པར་འགྱུར། །
འབབ་ཆུ་ཇི་ལྟར་བཟློག་གྱུར་ཀྱང་། །
ཐུར་དུ་འབབ་པ་ཁོ་ནར་འདོད། །
དམན་ལ་སྤྱོད་པ་བཟང་བྱུང་ཡང་། །
དེ་ནི་བཅོས་མའི་རྣམ་ཐར་ཡིན། །
ཤེལ་ལ་ནོར་བུས་ཁ་བསྒྱུར་ཡང་། །
ཆུ་དང་འཕྲད་ན་རང་མདོག་སྟོན། །
བླུན་པོས་བྱ་བ་ལེགས་གྲུབ་ཀྱང་། །
སྟེས་དབང་ཡིན་གྱི་བསྒྲུབས་པས་མིན། །
སྲིན་བུའི་ཁ་ཆུ་དར་སྐུད་དུ། །
འགྲོ་བ་མཁས་ནས་བྱུང་བ་མིན། །
18



ས་སྐྱ་ལེགས་བཤད་ཀྱི་རྩ་བ།
ཆེན་པོས་འབད་ནས་བསྒྲུབས་པའི་གྲོས། །
ངན་པས་སྐད་ཅིག་གཅིག་ལ་འཇོམས། །
ཞིང་བས་ལོ་ཟླར་འབད་པའི་ཞིང་། །
སེར་བས་སྐད་ཅིག་རྡུལ་དུ་རློག །
ངན་པ་ཕལ་ཆེར་རང་གི་སྐྱོན། །
གང་ཡིན་གཞན་ལ་དགོད་པར་བྱེད། །
ཁྭ་ཏས་མི་གཙང་ཟོས་པའི་མཆུ། །
ས་གཙང་གཞན་ལ་འབད་ནས་འཕྱིད། །
བླུན་པོ་བྱ་བ་ལ་སྦྱར་ན། }
དོན་ཉམས་དེ་ཡང་ཉམས་པར་འགྱུར། །
ཝ་སྐྱེས་རྒྱལ་བོར་བསྐོས་པ་ཡིས། །
འཁོར་སྡུག་རང་ཡང་བསད་ཅེས་གྲགས། །
རྨོངས་པ་བདེ་བ་འདོད་བཞིན་དུ། །
བྱ་བ་སྡུག་བསྔལ་འབའ་ཞིག་སྒྲུབ། །
གདོན་གྱིས་བཏབ་པའི་སྐྱེ་བོ་འགའ། །
19



ལེགས་བཤད་བསྟན་བཅོས་ཕྱོགས་བསྒྲིགས།
སྡུག་བསྔལ་སྤང་ཕྱིར་ལྕེབས་པ་མཐོང་། །
བློ་ངན་དྲང་པོ་ལ་ལས་རང་། །
བརླག་འགྱུར་ལ་ལས་གཞན་ལ་གནོད། །
ནགས་ཀྱི་ཤིང་དྲང་རྩད་ནས་གཅོད། །
མདའ་ཡི་དྲང་བོས་ཕ་རོལ་གསོད། །
རྟག་ཏུ་གཞན་དོན་མི་སེམས་པ། །
དེ་ཡི་སྤྱོད་པ་ཕྱུགས་དང་མཚུངས། །
བཟའ་བཏུང་འབའ་ཞིག་དུད་འགྲོས་ཀྱང་། །
བསྒྲུབ་པར་ནུས་པ་མ་ཡིན་ནམ། །
ཕན་དང་མི་ཕན་མི་དཔྱོད་ཅིང་། །
བློ་དང་ཐོས་པ་མི་སྒྲུབ་པར། །
ལྟོ་འགྲངས་འབའ་ཞིག་དོན་གཉེར་བ། །
སྤུ་མེད་པ་ཡི་ཕག་པ་ཡིན། །
བླུན་པོའི་དབུས་ན་དགའ་ཞིང་རྩེ། །
2]



ས་སྐྱ་ལེགས་བཤད་ཀྱི་རྩ་བ།
མཁས་པའི་མདུན་ན་ཞུམ་ཞིང་འཛུར། །
ནོག་དང་ལྐོག་ཤལ་མེད་ན་ཡང༌། །
ཡ་སོ་ཅན་གྱི་བ་ལང་ཡིན། །
གང་ན་བཟའ་བཏུང་ཡོད་དེར་རྒྱུག །
དགོས་པའི་བྱ་བ་བཅོལ་ཡང་འབྲོས། །
གཏམ་དང་བཞད་གད་ཤེས་ན་ཡང་། །
མཇུག་མ་མེད་པའི་ཁྱི་རྒན་ཡིན། །
རྨིག་རྗེས་ཆུ་ཡིས་དགང་སླ་སྟེ། །
མཛོད་ཆུང་ནོར་གྱིས་དགང་བར་སླ། །
ཞིང་ཆུང་ས་བོན་གདབ་སླ་སྟེ། །
བློ་ཆུང་རིག་པ་མགུ་བ་སླ། །
དྲེགས་བཅས་བླུན་པོ་ཁས་ལེན་ཅན། །
ཆེན་པོ་ཡིན་ཡང་ཉམས་པར་འགྱུར། །
གོམ་པ་གང་གི་ས་བྱིན་པས། །
སྟོབས་ལྡན་གྱིས་ནི་ས་གསུམ་ཤོར། །
21



ལེགས་བཤད་བསྟན་བཅོས་ཕྱོགས་བསྒྲིགས།
བློ་ཆུང་སེམས་ལ་ཁོན་འཛིན་ཅན། །
གནོད་པ་བས་ཀྱང་རྣམ་འགྱུར་སྔ། །
ཁྱི་ངན་དགྲ་བོ་མཐོང་ན་ཡང་། །
རྨུགས་པའི་ཐོག་མར་ཀུ་ཅོ་འདོན། །
བླུན་པོས་བསགས་པའི་སྡུག་བསྔལ་ཉིད། །
མྱོང་གི་སྤྱོད་པའི་བདེ་མི་མྱོང་། །
ཡང་ཡང་ཉུལ་ཞིང་ལྟ་བ་ཡི། །
འཇུངས་པའི་ནོར་ནི་བྱི་བ་འདྲ། །
བླུན་པོའི་དྲུང་དུ་མཁས་པ་བས། །
སྤྲེའུ་འཛིན་པ་ཁྱད་པར་འཕགས། །
སྤྲེའུ་འཛིན་ཟས་དང་ནོར་གྱིས་མཆོད} །
མཁས་པ་ལག་པ་སྟོང་བར་འགྲོ། །
ཡོན་ཏན་མེད་པའི་སྐྱེ་བོ་རྣམས། །
ཡོན་ཏན་ཅན་ལ་ལྷག་པར་སྡང་། །
གངས་ཀྱི་ཡུལ་དུ་དགུན་སྐྱེས་པའི། །



ས་སྐྱ་ལེགས་བཤད་ཀྱི་རྩ་བ།
ལོ་ཏོག་ལྟས་ངན་ཡིན་ཞེས་སྒྲོགས། །
ཡོན་ཏན་ལོག་པར་སྦྱངས་པ་འགའ། །
ལེགས་པར་སྦྱངས་པ་ཁྱད་དུ་གསོད། །
ལྦ་བ་མེད་ན་གླིང་ཕྲན་འགར། །
ཡན་ལག་ཉམས་པའི་སྐྱོན་དུ་བྱེད། །
ཆོ་ག་ཉམས་པར་བྱེད་པ་རྣམས། །
ཆོ་ག་ཚང་བར་བྱེད་ལ་བརྙས། །
ཙུ་ཏའི་ཡུལ་དུ་ཕྱིན་པ་ན། །
རྐང་གཉིས་པ་ལ་མིར་མི་བརྩི། །
ཆོ་ག་ལོག་པར་བསྒྲུབ་པ་འགའ། །
ཡང་དག་ཆོ་ག་བྱེད་ལ་གཤེ །
སྐྱེས་བུ་ཁྱི་ཡི་མགོ་ཅན་རྣམས། །
བཞིན་བཟང་བུད་མེད་ཡིན་ཞེས་བརྙས། །
ལོག་འཚོའི་ཟས་ནོར་རྙེད་པ་འགའ། །



ལེགས་བཤད་བསྟན་བཅོས་ཕྱོགས་བསྒྲིགས།
མཁས་པ་དབུལ་བོ་ཁྱད་དུ་གསོད། །།
སྤྲེའུ་རྒན་རྣམས་ཀྱིས་མི་བཟུང་ནས། །
མཇུག་མ་མེད་ཅེས་བཞད་གད་བྱེད། །
དེས་ན་ལས་ཀྱིས་མནར་བས་ན། །
མཁས་པ་བླུན་པོའི་ནང་དུ་འཁྱམ། །
རླུང་གིས་བདས་པའི་མ་ལི་ཀ །
དྲི་ཞིམ་ཕྱག་བདར་ཁྲོད་ན་རྫི། །
སྐྱོན་རྣམས་འབད་པས་འཛིན་བྱེད་ཅིང་། །
ཡོན་ཏན་རྩ་ནས་མི་ཆགས་པ། །
སྐྱེས་བུ་ངན་པ་ཚུ་ཚགས་བཞིན། །
ངན་པ་འཛིན་གྱི་བཟང་བོ་འཆོར། །
ལེགས་ཉེས་དཔྱོད་པའི་བློ་གྲོས་མེད། །
མཁས་པའི་མདུན་སར་ཕྱིར་ཕྱོགས་སྐྱོད། །
ཟས་ནོར་ཁོ་ནའི་གཏམ་གྱིས་འདའ། །
རྐང་གཉིས་པ་ཡི་ཕྱུགས་སུ་བཤད། །
24



ས་སྐྱ་ལེགས་བཤད་ཀྱི་རྩ་བ།
བློ་ཆུང་མང་དུ་འདུས་ན་ཡང་། །
བྱ་བ་ཆེན་པོ་སྒྲུབ་མི་ནུས། །
རྩི་རྐྱང་མང་དུ་བསྡོམས་ན་ཡང་། །
ཁང་བའི་གདུང་མ་བཟོད་པར་དཀའ། །
མ་དཔྱད་པ་ལས་དོན་གྲུབ་པ། །
བྱུང་ཡང་མཛངས་པར་སུ་ཞིག་རྩི། །
སྲིན་བུ་དག་གིས་ཟོས་པའི་རྗེས། །
ཡི་གེར་བྱུང་ཡང་ཡིག་མཁན་མིན། །
བློ་གྲོས་ཞན་པའི་འདོད་གཏམ་དང་། །
ཅང་ཤེས་མིན་པའི་རྟ་མཆོག་དང་། །
གཡུལ་ངོར་ལྷུང་བའི་རལ་གྲི་རྣམས། །
སུ་ཡི་གྲོགས་འགྱུར་ངེས་པ་མེད། །
ཤེས་རབ་མེད་པའི་བླུན་པོ་རྣམས། །
མང་ཡང་དགྲ་ཡི་དབང་དུ་འགྲོ། །
གླང་ཆེན་སྟོབས་ལྡན་གྱུར་ལོངས་པ། །



ལེགས་བཤད་བསྟན་བཅོས་ཕྱོགས་བསྒྲིགས།
རི་བོང་བློ་ལྡན་གཅིག་གིས་བཏུལ། །
ཤེས་རབ་མེད་པའི་ལོངས་སྤྱོད་ཀྱང་། །
ཕལ་ཆེར་རང་ལ་ཕན་པ་ཉུང་། །
འདོད་འཇོ་བ་ཡི་འོ་མ་ཡང་། །
བེའུས་འཐུང་བ་བརྒྱ་ལམ་ཡིན། །
བླུན་པོ་རྣམས་ཀྱིས་མཁས་པ་ཡང་། །
མཆོད་པར་འགྱུར་བའི་ངེས་པ་མེད། །
ཉི་མ་ཤིན་ཏུ་འོད་གསལ་ཡང་། །
འབྱུང་བོའི་གདོན་རྣམས་མི་འབྲོས་སམ། །
བླུན་པོ་ལོངས་སྤྱོད་གསོག་རྣམས་ལ། །
གཉེན་གྱི་བསམ་པ་ག་ལ་ཡོད། །
སྡིག་སྡུག་གཏམ་ངན་ཁོ་ན་ཡིས། །
བྱི་བ་བཞིན་དུ་བསགས་ནས་འཆི། །
སྐྱེ་བོ་ངན་པའི་ཚོགས་ནང་དུ། །
26



ས་སྐྱ་ལེགས་བཤད་ཀྱི་རྩ་བ།
ཡོན་ཏན་ལྡན་ཡང་ག་ལ་འཁུར། །
སྦྲུལ་གདུག་གནས་པའི་ས་ཕྱོགས་སུ། །
སྒྲོན་མེ་གསལ་ཡང་འོད་མི་འབྱིན། །
ལོངས་སྤྱོད་ཡོད་ཀྱང་ལས་ངན་གྱིས། །
འཇུངས་པས་སྤྱོད་པའི་རང་དབང་མེད། །
རྒུན་འབྲུམ་སྨིན་པ་ཟ་བའི་ཚེ། །
ཁཱ་ལ་མཆུ་ནད་རྒྱུན་དུ་འབྱུང་། །
རྒྱུན་དུ་གཞན་གྱིས་བསྐྱང་དགོས་པའི། །
སྐྱེ་བོ་ནམ་ཞིག་ཅི་ནས་ཉམས། །
བྱ་རོག་གིས་ནི་བཟུང་བ་ཡི། །
རུས་སྦལ་ས་ལ་ལྷུང་ཞེས་གྲགས། །
བཟང་ངན་མི་ཤེས་དྲིན་བྱས་བརྗོད། །
ངོ་མཚར་གཏམ་ལ་མཚར་མི་འཛིན། །
མངོན་སུམ་མཐོང་བ་སླར་ཡང་འདྲི། །
ཞུམ་ཞིང་རྗེས་འབྲང་བླུན་པོའི་རྟགས། །
27



ལེགས་བཤད་བསྟན་བཅོས་ཕྱོགས་བསྒྲིགས།
དྲོད་ཆུང་ཁ་ཡིས་དགྲ་བོ་འདུལ། །
རྒྱང་ནས་མཐོང་ན་ཅ་ཅོ་འབྱིན། །
འཐབ་སར་འཕྲད་ན་ཐལ་མོ་སྦྱོར། །
རང་ཁྱིམ་སླེབས་ན་ང་རྒྱལ་སྨྲ། །
སྡར་མ་གྲོས་བྱེད་ཚེ་ན་དཔའ། །
ཁྲལ་བསྐོས་པ་ན་ནོར་རྩིས་འདེབས། །
འགྲོ་དགོས་བྱུང་ན་ནད་བུ་ལྡང༌། །
འཐབ་སར་རྒྱང་ནས་འབོད་ཅིང་བསྒོ། །
བློ་ཆུང་ཅུང་ཟད་རྒྱལ་བས་ངོམས། །
གལ་ཏེ་ཕམ་ན་གཉེན་ལ་འཁང་། །
གྲོས་ལ་འཚོགས་ན་འཐབ་རྩོད་སློང་། །
གསང་གྲོས་བྱས་ན་ལྐོག་ཏུ་སྨྲ། །
གཡུལ་ངོར་རྒྱུན་ལ་བྱི་དོར་བྱེད། །
དགུ་དང་འཕྲད་ན་རང་ཕྱོགས་སྦེད། །
འགྲོགས་ན་དགྲ་བས་གཉེན་ཕྱོགས་འཇིགས། །
28



ས་སྐྱ་ལེགས་བཤད་ཀྱི་རྩ་བ།
མཚོན་ཆ་དགྲ་ཡི་ལག་ཆར་འཕེན། །
དཔུང་ཚོགས་འགྲོ་ན་མཇུག་སྡུད་ལ། །
ལྡོག་ན་དེ་ཡི་སྣ་འདྲེན་བྱེད། །
བཟའ་བཏུང་མཐོང་ན་ནན་གྱིས་འཇུག །
དཀའ་བ་མཐོང་ན་ཐབས་ཀྱིས་འབྱོལ། །
སྐྱེ་བོ་ངན་པའི་མཚན་ཉིད་ལ། །
བརྗོད་རྒྱུ་དུ་མ་ཡོད་མོད་ཀྱང་། །
ངན་བསྐྱུགས་ཁྲོན་པ་སུ་ཞིག་སློང་། །
བསྐྱུགས་པ་མཁས་པ་སུ་ཞིག་མྱོང་། །
མཆུ་སྐྱོད་པ་ཡིས་བརྡ་སྤྲོད་ཅིང་། །
སྨོས་པའི་ཚེ་ན་མིག་ཚུམས་བྱེད། ། །
རྣམ་ཐར་ཐོས་ན་འཁུན་འཆོར་བ། །
གང་ལ་བྱུང་ཡང་ཐ་ཤལ་རྟགས། །



ལེགས་བཤད་བསྟན་བཅོས་ཕྱོགས་བསྒྲིགས།
རབ་ཏུ་བྱེད་པ་བཞི་བ། སྤེལ་མ་བརྟག་པ།
དམན་པ་ལོངས་སྤྱོད་ཆེ་ན་ཡང་། །
རིགས་ལྡན་རྒུད་པས་ཟིལ་གྱིས་གནོན། །
བཀྲེས་པ་སྟག་གི་ངར་སྒྲ་ཡིས། །
སྤྲེའུ་ཤིང་གི་རྩེ་ལས་ལྷུང་། །
བླུན་པོའི་ཡོན་ཏན་ཁར་འབྱིན་ཏེ། །
མཁས་པའི་ཡོན་ཏན་ཁོང་དུ་སྦེད། །
སོག་མ་ཆུ་ཡི་སྟེང་ན་འཕྱོ། །
ནོར་བུ་སྟེང་དུ་བཞག་ཀྱང་འབྱིང་། །
ཡོན་ཏན་ཆུང་རྣམས་ང་རྒྱལ་ཆེ། །
མཁས་པར་གྱུར་ན་དུལ་བར་གནས། །
ཆུ་ཕྲན་རྟག་ཏུ་ཀུ་ཅོ་ཆེ། །
རྒྱ་མཚོ་ཅ་ཅོ་ག་ལ་སྒྲོགས། །
30



ས་སྐྱ་ལེགས་བཤད་ཀྱི་རྩ་བ།
སྐྱེ་བོ་དམན་རྣམས་དམ་པ་ལ། །
ཁྱད་གསོད་བྱེད་ཀྱི་དམ་པས་མིན། །
སེང་གེས་ཝ་ཚོགས་ལེགས་སྐྱོང་གི །
ཝ་ཉིད་ཝ་ཡི་རིགས་ལ་འགྲན། །
དམ་པ་ཁྲོས་ཀྱང་བཏུད་ན་ཞི། །
དམན་རྣམས་བཏུད་ན་ལྷག་པར་རེངས། །
གསེར་དངུལ་སྲ་ཡང་བཞུ་ནུས་ཀྱི། །
ཁྱི་ལུད་བཞུས་ན་དྲི་ངན་འབྱུང་། །
མཁས་ལ་ཡོན་ཏན་ཀུན་ལྡན་ཏེ། །
བླུན་ལ་སྐྱོན་རྣམས་འབའ་ཞིག་ཡིན། །
རིན་པོ་ཆེ་ལས་དགོས་དགུ་འབྱུང་། །
སྦྲུལ་གདུག་ལས་ནི་ཉེས་ཀུན་སྐྱེད། །
སྡིག་སྤྱོད་ནགས་ན་གནས་ཀྱང་ཉམས། །
དམ་པ་གྲོང་ན་གནས་ཀྱང་དུལ། །
ནགས་ཀྱི་གཅན་གཟན་ཁྲོ་བ་དང་། །
3



ལེགས་བཤད་བསྟན་བཅོས་ཕྱོགས་བསྒྲིགས།
རྟ་མཆོག་གྲོང་གནས་དུལ་བར་མཐོང་། །
སྐྱེས་མཆོག་རང་གི་སྐྱོན་ལ་ལྟ། །
སྐྱེ་བོ་ངན་པ་གཞན་སྐྱོན་འཚོལ། །
རྨ་བྱ་རང་གི་ལུས་ལ་རྟོག །
སྲིན་བྱ་གཞན་ལ་ལྟས་ངན་གཏོང་། །
དམ་པ་དུལ་བས་རང་གཞན་སྐྱོང་། །
ངན་པ་རེངས་པས་རང་གཞན་སྡུག །
འབྲས་ལྡན་ཤིང་གིས་རང་གཞན་བསྲུང་། །
ཤིང་སྐམ་རེངས་པས་རང་གཞན་སྲེག །
འབྱོར་བའི་དུས་ན་ཐམས་ཅད་གཉེན། །
གལ་ཏེ་རྒུད་ན་ཀུན་ཀྱང་དགྲ། །
རིན་ཆེན་གླིང་དུ་རིང་ནས་འདུ། །
མཚོ་བསྐམས་པ་ན་སུ་ཡང་སྤོང་། །
བླུན་པོ་འབྱོར་བ་ཐོབ་ན་བདེ། །



ས་སྐྱ་ལེགས་བཤད་ཀྱི་རྩ་བ།
སྐྱེས་མཆོག་ཐམས་ཅད་བྱིན་ན་བདེ། །
མཛེ་ཅན་ཕྲུགས་ན་བདེ་བར་འཛིན། །
མཁས་པ་མཛེ་ལ་འཇིགས་པར་ལྟ། །
ཆེ་ལ་གནོད་བྱེད་གྲོགས་སུ་འགྱུར། །
དམན་ལ་གནོད་བྱེད་གནོད་པར་འགྱུར། །
ནགས་མེ་རླུང་གིས་སྦོར་མོད་ཀྱི། །
དེ་ཡིས་སྒྲོན་མེ་ཆུང་ངུ་གསོད། །
འདི་བཤེས་འདི་ནི་དགྲ་བོ་ཞེས། །
བློ་གྲོས་ཆུང་རྣམས་སོ་སོར་འབྱེད། །
བློ་ཆེན་ཀུན་ལ་བྱམས་པ་ལ། །
ཕན་བྱེད་གང་ཡིན་ངེས་པ་མེད། །
ཡོན་ཏན་ལྡན་པ་ཡོན་ཏན་ལ། །
དགའ་ཡི་ཡོན་ཏན་མེད་རྣམས་མིན། །
སྦྲང་རྩི་འཛིན་པ་མེ་ཏོག་ལ། །
དགའ་ཡི་ཤ་སྦྲང་དེ་ལྟ་མིན། །



ལེགས་བཤད་བསྟན་བཅོས་ཕྱོགས་བསྒྲིགས།
མཁས་པ་མཁས་པའི་ནང་ན་མཛེས། །
བླུན་པོས་མཁས་པ་ཇི་ལྟར་གོ །
ཙན་དན་གསེར་བས་རིན་ཆེ་ལ། །
བླུན་པོས་སོལ་བར་བྱས་ལ་ལྟོས། །
མཁས་པ་རང་གིས་དཔྱོད་ཤེས་ཀྱི། །
བླུན་པོ་གྲགས་པའི་རྗེས་སུ་འབྲང་། །
ཁྱི་རྒན་ཀུ་ཅོ་འདོན་པ་ན། །
རྒྱུ་མཚན་མེད་པར་གཞན་དག་རྒྱུག །
མཁས་པ་ཤིན་ཏུ་རྒུད་ན་ཡང་། །
ལེགས་བཤད་གཏམ་གྱིས་གཞན་དགའ་བྱེད། །
བླུན་པོ་འབྱོར་བར་གྱུར་ཚེ་ཡང་} །
རྩོད་པ་ཁོ་ནས་རང་གཞན་སྲེག །
ཁ་ཅིག་སྨྲ་བས་གྲུབ་པར་རྩི། །
ལ་ལ་མི་སྨྲ་དོན་ལ་འབད། །
ཁྱི་ངན་དགྲ་ལ་ཁུས་འདེབས་ཏེ། །
34



ས་སྐྱ་ལེགས་བཤད་ཀྱི་རྩ་བ།
ཆུ་སྐྱར་བྱི་ལ་སྒྲ་མེད་འཇབ། །
དམ་པ་རྒོལ་ཡང་ཕན་པ་སྒྲུབ། །
སྐྱེ་བོ་ངན་པ་མཛའ་ཡང་གནོད། །
ལྷ་རྣམས་ཁྲོ་བས་སེམས་ཅན་སྲུང་། །
གཤིན་རྗེ་འཛུམ་ཡང་ཕ་རོལ་གསོད། །
སྐྱེ་བོ་དམ་པ་རིན་ཆེན་བཞིན། །
རྣམ་པ་ཀུན་ཏུ་འགྱུར་ལྡོག་མེད། །
སྐྱེ་བོ་ངན་པ་སྲང་མདའ་བཞིན། །
ཅུང་ཟད་ཙམ་གྱིས་མཐོ་དམའ་བྱེད། །
བློ་མཐུན་རིང་ན་གནས་ཀྱང་ཕན། །
མི་མཐུན་ཉེ་ན་ལྷག་པར་འབྲལ། །
འདམ་སྐྱེས་འདམ་གྱིས་མི་གོས་ལ། །
དེ་ཉིད་ཉི་མས་རྟག་ཏུ་སྐྱོང་། །
ཇི་སྲིད་ངོ་ཚ་ཡོད་གྱུར་པ། །
35



ལེགས་བཤད་བསྟན་བཅོས་ཕྱོགས་བསྒྲིགས།
དེ་སྲིད་ཡོན་ཏན་རྒྱན་གྱི་མཆོག །
ངོ་ཚ་བརྒལ་ན་ཡོན་ཏན་ཉིད། །
ཕྱོགས་སུ་བྱས་ཏེ་གཏམ་ངན་འཕེལ། །
དམ་པ་མ་བཅོལ་ལེགས་པར་སྟོན། །
དམན་ལ་དྲིས་ཀྱང་ལོག་པར་བཤད། །
རྒྱལ་བའི་སྲས་ལ་བརྙས་ཀྱང་བརྩེ། །
འཆི་བདག་མཆོད་ཀྱང་གསོད་པ་ཡིན། །
གཅིག་ལ་ཕན་པར་འགྱུར་བ་ཡི། །
བྱ་བ་གཞན་ལ་གནོད་པ་སྲིད། །
ཟླ་བ་ཤར་ན་ཀུ་མུ་ད། །
ཁ་འབྱེད་འགྱུར་གྱི་པདྨོ་ཟུམ། །
ཉེས་པ་ལ་ལས་དོན་གྲུབ་པ། །
བྱུང་ཡང་མཁས་རྣམས་ག་ལ་སྨོན། །
ལེགས་པར་བསྒྲུབས་ཀྱང་སྐྱོན་སྲིད་མོད། །
དེ་ལ་མཁས་རྣམས་བྲེལ་བ་མེད། །
36



ས་སྐྱ་ལེགས་བཤད་ཀྱི་རྩ་བ།
རྙེད་པ་ལ་ལ་རྙེད་པ་སྟེ། །
རྙེད་པ་ལ་ལ་དགྲ་བོ་ཡིན། །
རྒོད་མ་མངལ་ལྡན་ནོར་འཕེལ་བྱེད། །
དྲེའུ་མོ་སྦྲུམ་ན་འཆི་བ་རྙེད། །
དམ་པ་དབྱེ་དཀའ་འདུམ་སླ་སྟེ། །
དམན་པ་དབྱེ་སླ་འདུམ་པ་དཀའ། །
ལྗོན་ཤིང་དང་ནི་སོལ་བ་ཡི། །
གཅད་དང་སྦྱོར་བའི་ཁྱད་པར་ལྟོས། །
ཉམ་ཆུང་གྱུར་ཀྱང་ཟོན་བྱེད་ན། །
ཆེན་པོ་ཡིས་ཀྱང་གཞོམ་པར་དཀའ། །
ཆེན་པོ་ཡིན་ཡང་བག་ཕེབས་ན། །
ཉམ་ཆུང་རྣམས་ཀྱིས་བརླག་པ་མང་། །
ནོར་གྱིས་འབྱོར་ན་སྟོབས་ཀྱང་འཕེལ། །
ནོར་མེད་པ་ལ་སྟོབས་ཀྱང་འབྲི། །
བྱི་བ་དབྱིག་ལྡན་ནོར་ཕྲོགས་པས། །
37



ལེགས་བཤད་བསྟན་བཅོས་ཕྱོགས་བསྒྲིགས།
རྐུ་བའི་ནུས་པ་ཉམས་ཞེས་ཐོས། །
མི་གང་བསོད་ནམས་ལ་སྤྱོད་པ། །
བཏང་ཡང་ལོངས་སྤྱོད་ཆར་བཞིན་འབབ། །
བསོད་ནམས་མེད་པའི་ལོངས་སྤྱོད་དེ། །
བསགས་ཀྱང་སུ་ཡིས་ཟ་བ་སོམས། །
དམ་པ་རེ་ཞིག་རྒུད་གྱུར་ཀྱང་། །
ཟླ་བ་བཞིན་དུ་ཡར་ངོ་འབྱུང༌། །
དམན་པ་ལན་ཅིག་རྒུད་གྱུར་ན། །
མར་མེ་བཞིན་དུ་མནལ་བར་འགྱུར། །
ཤེས་ལྡན་དག་ལ་མིག་བསྲིངས་པས། །
ཐ་མར་དགྲ་བོ་དབང་དུ་སྡུད། །
དྲོད་ཆུང་དགྲ་ལ་ལན་བྱས་པས། །
དཀའ་བ་རྒྱུན་མི་འཆད་པ་ཐོབ། །
མཁས་པ་ཤིན་ཏུ་ཉམ་ང་བའི། །
38



ས་སྐྱ་ལེགས་བཤད་ཀྱི་རྩ་བ།
གནས་ལ་འཛུར་ན་དཔའ་རྟགས་ཡིན། །
སེང་གེས་ཁྱུ་མཆོག་གསོད་པའི་ཚེ། །
རྭ་ལ་འཛུར་བ་ག་ལ་སྔར། །
རྣམ་པ་ཀུན་ཏུ་མི་དཔྱོད་པར། །
དགྲ་ལ་མཆོང་བ་བླུན་རྟགས་ཡིན། །
མར་མེའི་འོད་ལ་འཛིངས་པ་ཡིས། །
སྦྲང་བུ་དཔའ་བར་འགྲོའམ་ཅི། །
ངན་པ་རང་རྟེན་ཁྱད་པར་འཇོམས། །
དམ་པ་གང་ལ་བརྟེན་པ་སྲུང་། །
སྲིན་བུ་རང་རྟེན་ཟད་ཟད་ཟ། །
སེང་གེ་རང་གི་ཡུལ་འཁོར་སྲུང༌། །
དམན་རྣམས་དགོས་པ་ཆུང་ངུ་གསང་། །
གསང་དགོས་དགོས་པ་མེད་པར་སྨྲ། །
དམ་པ་དགོས་མེད་གསང་མི་འགྱུར། །
གསང་དགོས་སྲོག་ལ་བབས་ཀྱང་སྲུང་། །
39



ལེགས་བཤད་བསྟན་བཅོས་ཕྱོགས་བསྒྲིགས།
དམན་པ་འབྱོར་ན་དྲེགས་རྒྱུ་སྟེ། །
དམ་པ་འབྱོར་ན་དུལ་བའི་རྒྱུ། །
ཝ་སྐྱེས་འགྲངས་ན་དྲེགས་པས་བརྒྱལ། །
སེང་གེ་འགྲངས་ན་བདེ་བར་ཉལ།
དམ་པ་དང་ནི་དམན་པ་ཡི། །
སྤྱོད་པ་གཉིས་ཀ་གོམས་པའི་ཤུགས། །
བུང་བ་མེ་ཏོག་འཚོལ་བ་དང་། །
ངང་བ་ཆུར་འཇུག་བསླབ་ཅི་དགོས། །
རྒྱལ་ངན་དག་དང་ཕྲད་པ་ན། །
རང་གི་འཁོར་ལ་ཆད་པས་གཅོད། །
དོན་མ་གྲུབ་པའི་བླུན་པོ་འགའ། །
རང་ཉིད་འགེགས་ཏེ་འཆི་བ་ཡོད། །
ཆོས་རྒྱལ་དགྲ་དང་ཕྲད་པ་ན། །
ལྷག་པར་འཁོར་ལ་བྱམས་པ་སྐྱེ། །
ན་བའི་བུ་ལ་ཁྱད་པར་དུ། །
40



ས་སྐྱ་ལེགས་བཤད་ཀྱི་རྩ་བ། །
མ་ནི་གདུང་བ་སྐྱེ་བར་འགྱུར། །
སྐྱེ་བོ་དམ་པ་ངན་པ་དང་། །
འགྲོགས་ན་ངན་པའི་ཤན་དུ་འགྱུར། །
གང་གཱའི་ཆུ་ནི་རབ་ཞིམ་པ། །
རྒྱ་མཚོར་སླེབས་ན་བ་ཚྭར་འགྱུར། །
དམན་པས་སྐྱེ་བོ་མཆོག་བསྟེན་ན། །
སྐྱེ་བོ་དམ་པའི་སྤྱོད་པ་འབྱུང་། །
གླ་རྩིས་བྱུགས་པའི་གང་ཟག་ལ། །
གླ་རྩིའི་དྲི་ཞིམ་འབྱུང་ལ་ལྟོས། །
ལྷུན་པོ་ཅིས་ཀྱང་མི་འགུལ་བ། །
དེ་བཞིན་བདག་ཉིད་ཆེན་པོ་བརྟན། །
ཤིང་བལ་ཆུང་ངུ་གཡོ་བ་ལྟར། །
དམན་པའི་སྤྱོད་པ་འགྱུར་ལྡོག་ཚེ། །



ལེགས་བཤད་བསྟན་བཅོས་ཕྱོགས་བསྒྲིགས།
རབ་ཏུ་བྱེད་པ་ལྟ་བ། ངན་སྤྱོད་བརྟག་པ།
གཡོ་ཅན་སྙན་པར་སྨྲ་བ་ནི། །
རང་དོན་ཡིན་གྱི་གུས་ཕྱིར་མིན། །
སྲིན་བྱ་བསྙེན་ནས་དགོད་པ་ནི། །
ལྟས་ངན་གཏོང་གི་དགའ་ནས་མིན། །
ངན་པ་ཐོག་མར་ཚིག་གིས་འབྲིད། །
བག་ཕེབས་གྱུར་ན་ཕྱི་ནས་བསླུ། །
ཉ་པ་ཟས་ཀྱིས་ཁ་བྲིད་ནས། །
ཉ་རྣམས་གསོད་པར་བྱེད་ལ་ལྟོས། །
དམན་པ་ཇི་སྲིད་ཉམ་ཆུང་བ། །
དེ་ཡི་བར་ལ་རང་བཞིན་བཟང་། །
དུག་གི་ཚེར་མ་མ་སྨིན་པའི། །
བར་དུ་གཞན་ལ་འབིགས་མི་ནུས། །



ས་སྐྱ་ལེགས་བཤད་ཀྱི་རྩ་བ།
ཡིད་ལ་བསམ་པ་གཞན་བྱས་ནས། །
ཚིག་ཏུ་སྨྲ་བ་གཞན་བྱེད་ན། །
གཡོ་ཅན་ཞེས་སུ་གྲགས་པ་སྟེ། །
བླུན་པོ་མཁས་པར་འཆོས་པ་ཡིན། །
ཧ་ཅང་གཡོ་སྒྱུ་མང་དྲགས་ན། །
རེ་ཞིག་གྲུབ་ཀྱང་ཐ་མར་བརླག །
གཟིག་ལྤགས་བཀབ་པའི་བོང་བུ་ཡིས། །
ལོ་ཏོག་ཟོས་མཐར་གཞན་གྱིས་བསད། །
ཤེས་རབ་ལྡན་ན་མངོན་སུམ་གྱི། །
བརྫུན་གྱིས་ཕ་རོལ་སླུ་བར་ནུས། །
རྐུན་པོ་རྣམས་ཀྱིས་ཁྱིར་བཏགས་པས། །
ར་སྐྱེས་ཁུར་བ་བྲམ་ཟེས་བོར། །
ཉེས་པ་མངོན་སུམ་བྱེད་བཞིན་དུ། །
གཡོ་ཅན་ཚིག་གིས་ཕ་རོལ་སླུ། །
ལྷ་ཆེན་སྨྲེ་སྔགས་ཤོར་བ་ལ། །



ལེགས་བཤད་བསྟན་བཅོས་ཕྱོགས་བསྒྲིགས།
སྡུག་བསྔལ་བདེན་པ་བསྒྲགས་སོ་ལོ། །
གཡོ་ཅན་ཚུལ་གཟོབ་ངག་འཇམ་ལ། །
མ་བརྟགས་བར་དུ་ཡིད་མི་བརྟན། །
རྨ་བྱ་གཟུགས་མཛེས་སྒྲ་སྙན་ཡང་། །
དེ་ཡི་ཁ་ཟས་དུག་ཆེན་ཡིན། །
གཡོ་ཅན་བཟང་བོའི་ཚུལ་བཟུང་ན། །
ཕྱི་ནས་དོན་ལ་སླུ་བ་ཡོད། ། །
རི་དྭགས་རྔ་མ་བསྟན་ནས་ནི། །
ཁྲེལ་འདས་བོང་བུའི་ཤ་དག་འཚོང་། །
ངོ་ཚ་ཆུང་རྣམས་གཞན་ནོར་ལ། །
བདག་གི་ཆེ་བ་སྒྲུབ་པ་ཡོད། །
མགྲོན་ལ་གྲོགས་པོའི་གོས་བཏིང་ནས། །
བདག་གི་གུས་རྟགས་སྟོན་པར་བྱེད། །
གཏིང་ནས་ཉམས་པའི་ཁྲེལ་འདས་རྣམས། །



ས་སྐྱ་ལེགས་བཤད་ཀྱི་རྩ་བ།
རང་གི་གཏམ་ངན་ངོ་སོར་འཁྱེར། །
ཀཉྩའི་ཡུལ་གྱི་རྒྱལ་རིགས་འགའ། །
ཕ་བསད་པ་ལ་རྒྱལ་རྔ་རྡུང་། །
བློ་ཆུང་རྣམས་ཀྱིས་ཕན་བཏགས་པ། །
འགའ་ཞིག་གནོད་པ་ཆེན་པོར་འགྱུར། །
སྐྱ་ཀའི་ཕྲུ་གུས་མ་ཡི་སྤུ། །
འཐོག་པ་དྲིན་ལན་ཡིན་པར་སྒོམ། །
གཞུང་ངན་གཞན་གྱི་བཀའ་དྲིན་ལས། །
བྱུང་བ་རང་གི་ཆེ་བར་སྒོམ། །
ཀླུ་ཡིས་འབད་ནས་ཕབ་པའི་ཆར། །
ཞིང་བ་རང་གི་དཔལ་དུ་རྩི། །
བློ་ངན་ལས་ལ་སྤྱོད་པ་ལ། །
རང་གི་འབད་པས་ཐོབ་པར་སེམས། །
ཁྱི་རྒན་ཡ་རྐན་ཕུག་པའི་ཁྲག །
རུས་པའི་བཅུད་དུ་བསྒོམས་ནས་འཆའ། །
45



ལེགས་བཤད་བསྟན་བཅོས་ཕྱོགས་བསྒྲིགས།
མི་མཁས་པ་དག་གཉེན་བཅོམ་ནས། །
འབྲེལ་མེད་གཞན་དག་གསོ་བར་མཐོང་། །
མགོ་བོ་བཅད་ནས་མཇུག་མའི་རྒྱན། །
སྨྱོན་པ་མིན་པ་སུ་ཞིག་བྱེད། །
བླུན་པོས་དགོས་པའི་སར་མི་ཕྱིན། །
མི་དགོས་པ་ལ་ལྷག་པར་འཆོར། །
ཆུ་མིག་ངན་པ་དབྱར་འབབ་ཀྱི། །
དཔྱིད་དུས་དགོས་པའི་ཚེ་ན་སྐམ། །
སྐྱེ་བོ་དམ་པ་ཞི་བ་ལ། །
ངན་པ་ལྷག་པར་འཚེ་བར་བྱེད། །
སྣུམ་དང་ལྡན་པའི་སྡོང་བུ་ལ། །
མེ་ལྕེ་འཆགས་ཀྱི་གཞན་ལ་མིན། །
རྩུབ་པས་རྩུབ་པ་ཐུལ་འགྱུར་གྱི། །
ཞི་བས་འདུལ་བར་ག་ལ་ནུས། །
ཕོལ་མིག་བསྲེགས་དང་བཅད་པས་གདོན། །



ས་སྐྱ་ལེགས་བཤད་ཀྱི་རྩ་བ།
ཞི་ཆོས་དེ་ཡི་དུག་ཏུ་འགྱུར། །
རྒྱལ་བོས་ཆོས་བཞིན་ས་བསྐྱང་སྟེ། །
མིན་ན་རྒྱལ་བོ་ཉམས་པའི་རྟགས། །
ཉི་མས་མུན་པ་མི་སེལ་ན། །
དེ་ནི་གཟའ་ཡིས་ཟིན་པའི་རྟགས། །
སྡིག་སྤྱོད་རྗེ་བོར་བསྐོས་པ་དང་། །
ཁང་བའི་ཡང་ཐོག་གྲུམ་པ་དང་། །
རི་རྩེ་ཤིན་ཏུ་ཞིག་པ་ཡི། །
འོག་ཏུ་གནས་རྣམས་རྒྱུན་དུ་སྐྱག །
གལ་ཏེ་རིག་པ་ཡོད་ན་ཡང་། །
སྐྱེ་བོ་རང་བཞིན་ངན་པ་སྤང་། །
དུག་སྦྲུལ་ནོར་བུས་མགོ་བརྒྱན་ཡང་། །
མཁས་པ་སུ་ཞིག་པང་དུ་ལེན། །
བསྟེན་དྲགས་རྒྱལ་བོ་བཞེད་བཞིན་དཀའ། །
47



ལེགས་བཤད་བསྟན་བཅོས་ཕྱོགས་བསྒྲིགས།
བཀྱེད་ན་ཐུགས་ཀྱིས་འཛིན་པ་དཀོན། །
བར་མར་གནས་པ་གཡང་ཟ་བས། །
རྒྱལ་བོ་ལ་ལ་མེ་ཆེན་འདྲ། །
ཆུང་མ་ངན་དང་མཛའ་བོ་ངན། །
རྒྱལ་བོ་ངན་པ་སུ་ཞིག་བསྟེན། །
གཅན་གཟན་གདུག་པའི་ནགས་ཁྲོད་དུ། །
སེམས་ཤེས་རྟག་ཏུ་སྡོད་དམ་ཅི། །
དྲེགས་པས་ཡོན་ཏན་ཉམས་འགྱུར་ཞིང་། །
འདོད་པས་ངོ་ཚ་ཉམས་པར་བྱེད། །
གཡོག་འཁོར་རྟག་ཏུ་སུན་ཕྱུང་ན། །
རྗེ་དཔོན་ཉམས་པར་འགྱུར་བ་ཡིན། །
ཕན་པར་སྨྲ་བ་དཀོན་པ་སྟེ། །
དེ་དག་བས་ཀྱང་ཉན་པ་དཀོན། །
སྨན་པ་མཁས་པ་རྙེད་དཀའ་སྟེ། །
དེ་ཡི་ཚིག་བཞིན་བྱེད་པ་ཉུང་། །
48



ས་སྐྱ་ལེགས་བཤད་ཀྱི་རྩ་བ།
ཧ་ཅང་རློམ་པ་ཆེ་དྲགས་ན། །
སྡུག་བསྔལ་བརྒྱུད་མར་ཐོག་ཏུ་འབབ། །
སེང་གེ་ང་རྒྱལ་ཆེས་པའི་རྒྱུས། །
ཝ་ཡིས་ཁུར་བུ་བསྐུར་ཞེས་ཐོས། །
བྱ་རོག་དག་གིས་བསྐུངས་པ་དང་། །
གཞུང་ངན་པ་ལ་ཕན་བཏགས་དང་། །
ཞིང་ངན་ས་བོན་བཏབ་པ་རྣམས། །
རེ་བ་མང་སྟེ་སྤྱོད་པ་ཉུང་། །
མ་བརྟགས་པར་ནི་སུ་ལ་ཡང་། །
ཡིད་ཆེས་པ་དང་བསྒོ་མི་བྱ། །
བག་ཕབ་པ་ལས་སྐྱོན་བྱུང་དང་། །
གྲོས་བཏབ་པ་ལས་དགྲར་གྱུར་མང་། །
འཇིག་རྟེན་ངན་པ་མང་ཡོད་ཀྱང་། །
སྐྱེ་བོ་ངན་འདྲའི་འཇིགས་པ་མེད། །
ངན་པ་གཞན་དག་བཅོས་རུང་གི །



ལེགས་བཤད་བསྟན་བཅོས་ཕྱོགས་བསྒྲིགས།
སྐྱེ་བོ་ངན་པ་བཅོས་ན་འཇིག །
སྐྱེ་བོ་ངན་པ་ཡོན་ཏན་བརྒྱས། །
ཕན་པར་བྱས་ཀྱང་མགུ་མི་ནུས། །
གང་ཞིག་བསྟེན་པ་དགྲར་འགྱུར་འདི། །
སྐྱེ་བོ་ངན་པའི་ཁྱད་ཆོས་ཡིན །
ངན་པ་ཇི་ལྟར་བཅོས་གྱུར་ཀྱང་། །
རང་བཞིན་བཟང་བོ་འབྱུང་མི་སྲིད། །
སོལ་བ་འབད་དེ་བཀྲུས་ན་ཡང་། །
ཁ་དོག་དཀར་བ་མི་སྲིད་དོ། །
སྐྱེ་བོ་ངན་པས་སུན་ཕྱུང་བའི། །
ས་དེར་དམ་པ་མཐོང་ཡང་སྤོང་། །
སྦྲུལ་གྱིས་གཙེས་པའི་ས་ཕྱོགས་སུ །
གསེར་གྱི་ཉག་ཐག་མཐོང་ཡང་འབྲོས། །
མཆོད་པ་དམ་པ་ལ་བྱ་ཡི། །



ས་སྐྱ་ལེགས་བཤད་ཀྱི་རྩ་བ།
དམན་པ་མཆོད་ན་ཉེས་པའི་གཞི། །
འོ་མ་སྐྱེས་བུའི་བདུད་རྩི་སྟེ། །
སྦྲུལ་ལ་བྱིན་ན་དུག་འཕེལ་ལོ། །
འབད་དེ་ཀུན་ནས་བསྟེན་བྱས་ཀྱང་། །
ངན་པ་བློ་དང་ག་ལ་འདྲེས། །
མཆིལ་བ་ཇི་ལྟར་གསོས་གྱུར་ཀྱང་། །
བག་ཕེབས་འགྱུར་བ་མི་སྲིད་དོ། ། .
རྟག་ཏུ་འབྱེད་ལ་བརྩོན་པའི་མིས། །
མཛའ་བ་བརྟན་པོའང་བྱེད་འགྱུར་ཏེ། །
ཆུ་ཡིས་རྟག་ཏུ་བཅོས་གྱུར་ན། །
བྲག་ལ་སེར་ག་མི་འབྱུང་ངམ། །
བདག་གིས་བསླུས་དང་ངན་བྱས་དང༌། །
མཁན་སློབ་གྲོགས་ཀྱི་སྐྱོན་བརྗོད་པ། །
བརྫུན་ན་བརྫུན་པས་ཡིད་བརྟན་མེད། །
བདེན་ན་ལྷག་པར་འཇིགས་པ་སྐྱེ། །



ལེགས་བཤད་བསྟན་བཅོས་ཕྱོགས་བསྒྲིགས།
མི་གང་བརྗོད་བྱ་མ་ཡིན་པ། །
གཞན་གྱི་དྲུང་དུ་སུས་བརྗོད་པ། །
བདེན་ནམ་འོན་ཏེ་བརྫུན་ཀྱང་རུང་། །
མཁས་པས་དེ་ལ་བག་ཟོན་བྱ། །
གཞུང་ངན་ནོར་ལ་གཅེས་འཛིན་པ། །
མཛའ་བཤེས་ཡིན་ཡང་ཡིད་མི་བརྟན། །
ཆེན་པོ་རྣམས་ལ་གསུག་ཟོས་ནས། །
གཉེན་གྱིས་བརླག་པར་བྱས་པ་མང་། །
གནོད་པའི་མཚན་མ་ཁར་འབྱིན་པའི༑ །
དགྲ་བོ་དེ་དག་གཞོམ་པར་སླ། །
ཕན་པའི་བཟློག་རྟགས་ཁར་འབྱིན་པའི། །
དགྲ་བོ་དེ་དག་ཇི་ལྟར་གཞོམ། །
རྨ་གཞན་མཁས་ན་འཚོ་སྲིད་ཀྱི། །
ཉེས་པའི་ཚིག་རྨ་འདྲུབ་པ་མེད། །
ཁཱ་ཡིས་འུག་པ་སྨ་ཕབ་པས། །
52



ས་སྐྱ་ལེགས་བཤད་ཀྱི་རྩ་བ།
བསྐལ་བའི་བར་དུ་འགྲུས་ལ་ལྟོས། །
སྙིང་ལ་འཁོན་དུ་དམ་བཟུང་ནས། །
ཁ་ལ་ཚིག་བཟང་སྨྲ་འོ་ཞེས། །
དྲང་སྲོང་གདུག་པའི་གདམས་ངག་སྟེ། །
དམ་པའི་ཚུལ་དང་འགལ་བ་ཡིན། །
དུག་གི་རྩ་བ་འདོན་པ་ལྟར། །
དགྲ་བོ་རྩད་ནས་གཅོད་དོ་ཞེས། །
རྒྱལ་བོའི་ལུགས་ལས་འབྱུང་མོད་ཀྱི། །
བུ་བཞིན་བསྐྱངས་ན་བུ་བཞིན་བྱེད། །
རང་དོན་འབའ་ཞིག་སྒྲུབ་པ་ཡི། །
མི་དང་འགྲོགས་པར་སུ་ཡིས་ནུས། །
སོ་ནམ་བརྩོན་པའི་ཞིང་གསེབ་ཏུ། །
ལྕམ་གཞན་སྨིན་པའི་གོ་སྐབས་དཀའ༑ །
མི་གང་བྱས་པ་མི་གཟོ་བ། །



ལེགས་བཤད་བསྟན་བཅོས་ཕྱོགས་བསྒྲིགས།
དེ་ལ་གྲོགས་བྱེད་ག་ལ་སྲིད། །
འབད་ཀྱང་འབྲས་བུ་མི་སྨིན་པའི། །
ཞིང་ལ་སོ་ནམ་སུ་ཡིས་ནུས། །
གཟུ་ལུམས་དག་གིས་སྤྱོད་པ་ཡིས། །
སྐྱེ་བོ་མྱུར་དུ་རྒུད་པར་འགྱུར། །
སྤྱི་བརྟོལ་ཅན་གྱི་གླང་རྒོད་ཀྱིས། །
གཅད་བྱ་མྱུར་དུ་མི་གཅོད་དམ། །
དམན་ལ་ཇི་ལྟར་ཕར་བྱིན་ཡང་། །
ཚུར་ལ་དགོས་ན་གོ་ལ་སྟེར། །
སྐམ་པས་རྟག་ཏུ་བཟུང་ན་ཡང་། །
ལྕགས་གོང་ཚུར་ལ་འཛིན་ནམ་ཅི། །
ངན་པས་གཞན་དོན་སྒྲུབ་བོ་ཞེས། །
སྙད་བཏགས་ནས་ནི་སྡིག་ལ་སྦྱོར། །
གཞན་དོན་ལྟར་སྣང་བསྒྲུབ་དོན་དུ། །
མཁས་པ་སུ་ཞིག་རང་ཉིད་འཇོམས། །
54



ས་སྐྱ་ལེགས་བཤད་ཀྱི་རྩ་བ།
བུ་ལོན་ལྷག་མ་དགྲ་བོའི་ཐེད། །
ཁྲིམས་ངན་རྣམས་དང་གཏམ་ངན་དང་། །
རིགས་རྒྱུད་ངན་དང་སྤྱོད་ངན་རྣམས། །
མ་སྤེལ་བར་ཡང་རང་ཉིད་འཕེལ། །
རབ་ཏུ་བྱེད་པ་དྲུག་པ། རང་བཞིན་
གྱི་ཚུལ་བརྟག་པ།
བདག་ཉིད་དཔོན་དུ་བསྐོས་གྱུར་ན། །
དེ་ཡི་བྱ་བ་ཤེས་པ་དཀོན། །
གཞན་ལ་ལྟ་བའི་མིག་ཡོད་ཀྱང་། །
རང་ཉིད་ལྟ་ན་མེ་ལོང་དགོས། །
ཤེས་རབ་ཕྱོགས་གཅིག་ལྡན་པས་ཀྱང་། །
བྱ་བ་ཀུན་ལ་མཁས་པ་དཀའ། །
ཤིན་ཏུ་གསལ་བའི་མིག་གིས་ཀྱང་། །
སྒྲ་ལ་ཉན་པར་ནུས་མ་ཡིན། །



ལེགས་བཤད་བསྟན་བཅོས་ཕྱོགས་བསྒྲིགས་
དྲང་བོར་སྨྲ་བ་སྐྱོན་བཅས་དང་། །
འཁྱོག་སྨྲ་ཡོན་ཏན་ལྡན་པ་སྲིད། །
ལམ་དྲང་འགའ་ཞིག་ནོར་འཇིགས་ལ། །
དུང་དཀར་གཡས་འཁྱིལ་བཀྲ་ཤིས་བྱེད། །
བསོད་ནམས་མེད་ན་ཡོན་ཏན་འགའ། །
ཡོན་ཏན་ཉིད་ཀྱིས་རང་ཉིད་འཇོམས། །
མུ་ཏིག་འཛིན་པའི་ཉ་ཕྱིས་རྣམས། །
མུ་ཏིག་ཉིད་ཀྱིས་སྲོག་དང་འབྲལ། །
ཡོན་ཏན་ལྡན་ཡང་བསྟེན་དྲགས་ན། །
ཕལ་ཆེར་སྐྱོ་བ་སྐྱེ་བ་སྲིད། ། །
བུར་ཤིང་ཤིན་ཏུ་ཞིམ་པ་ཡང་། །
རྒྱུན་དུ་བསྟེན་ན་ཕལ་ཆེར་འདོར། །
རང་བཞིན་བཟང་བོ་རྣམས་ལ་ཡང་། །
རྒྱུན་དུ་གཙེས་ན་གནོད་སེམས་སྐྱེ། །
ཙན་དན་བསིལ་བ་ཡིན་མོད་ཀྱི། །



ས་སྐྱ་ལེགས་བཤད་ཀྱི་རྩ་བ།
གཙུབ་པར་གྱུར་ན་འབར་བར་འགྱུར། །
རྒྱལ་བོ་ཤིན་ཏུ་མང་མོད་ཀྱི། །
ཆོས་བཞིན་སྐྱོང་བ་ཤིན་ཏུ་ཉུང་། །
མཁའ་ལ་ལྷ་གནས་མང་ན་ཡང་། །
འོད་གསལ་ཉི་ཟླ་ལྟ་བུ་མེད། །
གང་ཞིག་གནོད་པ་བྱེད་ནུས་པ། །
དེ་ཡིས་ཕན་པར་བྱེད་པར་ནུས། །
མགོ་བོ་གཅོད་པར་ནུས་པ་ཡི །
རྒྱལ་བོས་རྒྱལ་སྲིད་སྦྱིན་པར་ནུས། །
བློན་པོ་བློ་ལྡན་དྲང་བོ་ཡིས། །
རྗེ་དང་འབངས་ཀྱི་དོན་ཀུན་འགྲུབ། །
མདའ་དྲུང་མཁས་པས་འཕངས་གྱུར་ན། །
གང་ལ་གཏད་པར་འཕོག་པ་ཡིན། །
རྒྱལ་བོ་ཉིད་ཀྱིས་མ་བརྩིས་ན། །



ལེགས་བཤད་བསྟན་བཅོས་ཕྱོགས་བསྒྲིགས།
ཐམས་ཅད་ཤེས་པའང་བཀུར་མི་འགྱུར། །
སྲོག་གི་དབང་བོས་མ་བཟུང་བའི། །
མི་རོ་བཟང་ཡང་སུ་ཞིག་ལེན། ། །
མང་བོ་གཅིག་ཏུ་བློ་མཐུན་ན། །
ཉམ་ཆུང་གིས་ཀྱང་དོན་ཆེན་འགྲུབ། །
སྲོག་ཆགས་གྲོག་མའི་ཚོགས་འདུས་པས། །
སེང་གེའི་ཕྲུ་གུ་བསད་ཅེས་གྲགས། །
ཞུམ་བཅས་རྩོལ་བ་དོར་བའི་མི། །
མཐུ་སྟོབས་ལྡན་ཡང་རྒུད་པར་འགྱུར། །
གླང་བོ་ཤིན་ཏུ་སྟོབས་ལྡན་ཡང་། །
གླང་རྫི་ཆུང་དུས་བྲན་བཞིན་འཁོལ། །
ང་རྒྱལ་རྩོལ་བ་ཆེར་བསྐྱེད་ན། །
ཆེན་པོ་རྣམས་ཀྱང་ཟིལ་གྱིས་གནོན། །
དུང་དཀར་ཤིན་ཏུ་ལུས་ཆུང་ཡང་། །
ཆུ་སྲིན་ཆེན་པོའི་གཤེད་མ་ཡིན། །
58



ས་སྐྱ་ལེགས་བཤད་ཀྱི་རྩ་བ།
ཆེན་པོས་ང་རྒྱལ་བྱ་མི་དགོས། །
ངན་པས་ང་རྒྱལ་བྱས་ཅི་ཕན། །
རིན་ཆེན་ཚིག་གིས་བསྒྲག་མི་དགོས། །
མཆིང་བུ་བསྒྲགས་ཀྱང་སུ་ཞིག་ཉོ། །
བདག་ཉིད་ཆེན་པོའི་འབྱོར་བ་རྟག །
སྐྱེས་ངན་ཕུན་ཚོགས་རྒྱུད་ལ་ཉེ། །
ཉི་མ་རྒྱུན་དུ་འོད་འབྱིན་ཏེ། །
ཟླ་བ་ཉ་བར་གྱུར་ནས་འབྲི། །
རྒྱལ་བོས་གོ་འཕང་བསྟོད་དྲགས་ན། །
དེ་ཡི་ཐ་མ་བརླག་པའི་རྒྱུ། །
སྒོ་ང་མཁའ་ལ་འཕངས་གྱུར་ན། །
ཆག་པ་ཉིད་ལས་གཞན་ཅི་འབྱུང་། །
སྐྱེ་བོ་ཕལ་ཆེར་རང་ཉིད་དང༌། །
མཐུན་པའི་རིགས་ཀྱིས་གནོད་པ་སྐྱེལ། །
ཉི་མའི་འོད་ཟེར་ཤར་བ་ན། །
59



ལེགས་བཤད་བསྟན་བཅོས་ཕྱོགས་བསྒྲིགས།
འོད་ཟེར་ཅན་གཞན་བརླག་པར་འགྱུར། །
ཕན་བྱེད་དགྲ་བོ་ཡིན་ཡང་བསྟེན། །
གཉེན་ཡང་གནོད་ན་སྤང་བར་བྱ། །
རྒྱ་མཚོའི་ནོར་བུ་རིན་གྱིས་ཉོ། །
ཁོང་བའི་ཟུག་རྔུ་སྨན་གྱིས་འབྱིན། །
ནང་དུ་ཅུང་ཟད་འབྱོར་གྱུར་ན། །
ཕྱི་རུ་དྲེགས་པའི་རྣམ་འགྱུར་སྟོན། །
ཆུ་ཡིས་ཡོངས་སུ་གང་བའི་ཚེ། །
སྤྲིན་རྣམས་གཡོ་ཞིང་འབྲུག་སྒྲ་སྒྲོགས། །
ཡོན་ཏན་ཀུན་ལྡན་དཀོན་པ་ལྟར། །
ཡོན་ཏན་ཅི་ཡང་མེད་པའང་དཀོན། །
སྐྱོན་དང་ཡོན་ཏན་འདྲེས་པ་ལས། །
ཡོན་ཏན་གཙོ་ཆེ་མཁས་པས་བསྟེན། །
དང་པོ་ཉིད་ནས་དགྲ་བོ་དང་། {



ས་སྐྱ་ལེགས་བཤད་ཀྱི་རྩ་བ།
མཛའ་བོ་ཉིད་དུ་ངེས་པ་མེད། །
ཁ་ཟས་མ་ཞུ་དུག་ཏུ་འགྱུར། །
དུག་ཀྱང་ཤེས་ན་སྨན་དུ་འགྱུར། །
གང་ན་ལས་མཐུན་ཡོད་དེ་འབྱོར། །
ལས་ཀྱི་འདུ་འཕྲོད་མེད་དེར་རྒུད། །
ཁྱིམ་དུ་བཟུང་ཡང་མི་ཚོགས་པའི། །
ངང་བ་མཚོ་ལས་བསྐྲད་ཀྱང་འཁོར། །
མཁས་རྣམས་རིག་པ་ཡོན་གྱིས་སློབ། །
བླུན་པོ་རིག་པ་བསླབས་ཀྱང་སྤོང་། །
ཕལ་ཆེར་ན་ལ་སྨན་ཟ་ཡང་། །
ལ་ལ་གསོན་པོ་ལྕེབ་པ་ཡོད། །
རང་དབང་ཐམས་ཅད་བདེ་བ་སྟེ། །
གཞན་དབང་ཐམས་ཅད་སྡུག་བསྔལ་ཡིན། །
ཐུན་མོང་བ་ནི་རྩོད་གཞི་སྟེ། །
དམ་བཅས་པ་ནི་འཆིང་བའི་རྒྱུ། །
6）



ལེགས་བཤད་བསྟན་བཅོས་ཕྱོགས་བསྒྲིགས།
ནང་ན་ཡོན་ཏན་ཀུན་ལྡན་ཡང་། །
ཆ་ལུགས་ངན་ན་ཀུན་གྱིས་བརྙས། །
པགས་བྱེའུ་མཁས་ཀྱང་སྤུ་མེད་པས། །
འདབ་ཆགས་ཀུན་གྱིས་སྤང་ཞེས་གྲགས། །
གནས་མིན་ཧ་ཅང་དྲང་བོ་ཡང་། །
རང་གཞན་གཉིས་ཀ་བརླག་པ་ཡོད། །
མདའ་ཡིས་ཕ་རོལ་གསོད་པའམ། །
ཡང་ན་རང་ཉིད་འཆག་པར་འགྱུར། །
ཆར་དང་ཆུ་བོ་རྒྱ་མཚོར་འབབ། །
བློ་དང་རིག་པ་མཁས་ལ་འགོ །
ནོར་དང་སྐྱེ་བོ་རྒྱལ་བོས་སྡུད། །
དྲོ་ཞིང་བརླན་པར་ནགས་ཚལ་སྐྱེ། །
དབྱར་གྱི་ཆུ་མིག་རྩྭ་ཡི་མེ། །
སྤྲིན་བར་ཉི་མ་ཟླ་བ་ཉ། །
བློ་ངན་རིག་པ་ངན་དང་མཛའ། །
62



ས་སྐྱ་ལེགས་བཤད་ཀྱི་རྩ་བ།
དགོས་ཚེ་འབྱུང་བའི་ངེས་པ་མེད། །
བླུན་པོས་སྨྲ་བ་ཉུང་ན་མཛེས། །
རྒྱལ་བོ་ལྐོག་ཏུ་འདུག་ན་མཛེས། །
སྒྱུ་མ་བརྒྱ་ལམ་མཐོང་ན་མཛེས། །
ནོར་ཆེན་དཀོན་ན་རིན་ཐང་ཚེ། } །
ཧ་ཅང་བྱམས་པ་ཆེ་དྲགས་ན། །
དེ་ཉིད་འཁོན་པའི་རྒྱུ་རུ་འགྱུར། །
འཇིག་རྟེན་རྩོད་པ་ཕལ་ཆེར་ནི། །
འབྲེལ་བ་ཉིད་ལས་འབྱུང་བ་མང་། །
ཤིན་ཏུ་རྩོད་པ་ཆེན་པོ་ཡང་། །
ལྷག་པར་མཛའ་བའི་རྒྱུ་སྲིད་དེ། །
རྩོད་པ་བྱུང་བའི་མཐའ་ཕལ་ཆེར། །
འདུམ་པར་གྱུར་པ་མང་པར་མཐོང་། །
སེར་སྣ་ཅན་གྱི་ནོར་རྣམས་དང་། །
63



ལེགས་བཤད་བསྟན་བཅོས་ཕྱོགས་བསྒྲིགས།
ཕྲག་དོག་ཅན་གྱི་གྲོགས་པོ་དང་། །
བློ་ངན་གྱི་ནི་རིག་པ་རྣམས། །
ཡོད་ཀྱང་དགའ་བ་བསྐྱེད་མི་ནུས། །
རྐམ་ཆགས་ཅན་ནི་ནོར་གྱིས་དགའ། །
ང་རྒྱལ་ཅན་ནི་བསྟོད་པས་མགུ །
བླུན་པོ་རང་དང་མཐུན་པས་དགའ། །
དམ་པ་བདེན་པར་སྨྲ་བས་མགུ །
སྐྱེ་བོ་ངན་པའི་ཡོན་ཏན་དང་། །
སྨྲ་སྤོབས་ཞན་པའི་རིག་པ་དང་། །
རྗེ་དཔོན་ངན་པའི་བཀའ་དྲིན་རྣམས། །
གཞན་ལ་ཕན་པའི་གོ་སྐབས་དཀའ། །
གང་ལ་ནོར་ཡོད་སྨྲ་བ་མཛེས། །
ནོར་མེད་སྨྲ་བ་བདེན་ཡང་སྤོང་། །
མ་ལ་ཡ་ལས་བྱུང་གྱུར་ན། །
སྡོང་དུམ་ཕལ་ལའང་རིན་ཐང་ཆེ། །



ས་སྐྱ་ལེགས་བཤད་ཀྱི་རྩ་བ།
སྨྲ་མང་ཉེས་པ་འཛིན་པའི་རྒྱུ། །
མི་སྨྲ་ཉེས་པ་སྤོང་བའི་གཞི། །
ནེ་ཙོ་སྨྲ་བས་གཟེབ་ཏུ་བཅུག །
འདབ་ཆགས་ལྐུགས་པ་བདེ་བར་རྒྱུ། །
མི་གང་དགུ་ལ་གཡོ་མེད་པས། །
རྣམ་པ་ཀུན་ཏུ་ཕན་བཏགས་ན། །
དགྲ་ཡང་དེ་ལ་གཡོ་མེད་པས། །
འདུད་པ་དངོས་པོའི་ཆེ་བ་ཡིན། །
སྟོབས་བྲལ་མི་ཡིས་ཁྲོས་ཅི་ཕན། །
སྟོབས་ལྡན་དོན་ལ་ཁྲོ་ཅི་དགོས། །
དེས་ན་བྱ་བ་སྒྲུབ་པ་ལ། ། །
ཁྲོ་བ་དོན་མེད་རང་སྲེག་ཡིན། །
སྦྱིན་པས་བསྡུས་ན་དགྲ་ཡང་འདུ། །
སྦྱིན་མེད་གཉེན་ཡང་རིང་དུ་སྤོང་། །
65



ལེགས་བཤད་བསྟན་བཅོས་ཕྱོགས་བསྒྲིགས།
བ་ཡི་འོ་མ་ཟད་པ་ན། །
བེའུ་བཟུང་ཡང་འཆོར་བར་འགྱུར། །
བྱ་བ་འགའ་ལ་མཁས་པ་ཡིས། །
གཞན་དག་ཤེས་པའི་ངེས་པ་མེད། །
ཆུ་ལས་འོ་མ་འབྱེད་ཤེས་པའི། །
ངང་བས་གཟུགས་བརྙན་ཟས་སུ་སྒོམ། །
རྟག་ཏུ་བྱམས་པས་སྐྱོང་བ་ཡི། །
རྗེ་བོས་བྲན་གཡོག་རྙེད་པར་སླ། །
པདྨའི་མཚོ་ལ་ངང་བ་དག །
མ་བསྡུས་པར་ཡང་ངང་གིས་འདུ། །
ལོངས་སྤྱོད་ལྡན་པས་སྤྱོད་པ་དང༌། །
མཁས་པར་གྱུར་ནས་དུལ་བ་དང་། །
ཆེན་པོས་དམན་པ་ལེགས་སྐྱོང་བ། །
གསུམ་པོ་གཞན་བདེ་རང་ལ་ཕན། །
CA



ས་སྐྱ་ལེགས་བཤད་ཀྱི་རྩ་བ།
བསོད་ནམས་ཤུགས་ཀྱིས་དོན་བསྒྲུབ་པ། །
ཉི་མའི་འོད་བཞིན་ལྟོས་པ་མེད། །
འབད་པའི་ཤུགས་ཀྱིས་དོན་བསྒྲུབ་པ། །
མར་མེའི་འོད་བཞིན་ཀུན་ལ་ལྟོས། །
ཆེན་པོ་རྣམས་ལ་རྟེན་བཅས་ན། །
དམན་པ་རྣམས་ཀྱང་ཆེན་པོ་ཐོབ། །
ལྗོན་ཤིང་ཆེ་ལ་བརྟེན་པ་ཡིས། །
འཁྲིལ་ཤིང་རྩེ་མོར་ཕྱིན་ལ་ལྟོས། །
ཡོན་ཏན་ལྡན་ལ་སྐྱོན་ཡོད་ཀྱང་། །
ཡོན་ཏན་དགའ་རྣམས་ཉེ་བར་བསྟེན། །།
ཆར་གྱིས་མཁར་ལ་གནོད་ན་ཡང་། །
འཇིག་རྟེན་པ་རྣམས་དགའ་བ་བསྐྱེད། །
ཡོན་ཏན་མེད་ན་ཆ་ལུགས་ཀྱིས། །
མཁས་རྣམས་དགའ་བ་བསྐྱེད་མི་ནུས། །
རྟ་མཆོག་འགྲོས་དང་མི་ལྡན་ན། །



ལེགས་བཤད་བསྟན་བཅོས་ཕྱོགས་བསྒྲིགས།
ཤིན་ཏུ་བརླིང་ཡང་རིན་ཐང་ཆུང་། །
ནོར་ལྡན་བླུན་པོའི་ནང་ན་མང་། །
དཔའ་བོ་གཅན་གཟན་ཁྲོད་ན་མོད། །
ལེགས་བཤད་མཁས་པའི་ཁྲོད་འབྱིན་པ། །
དམ་པ་འཇིག་རྟེན་འདི་ན་དཀོན། །
གང་དང་གང་ལ་དེ་ཡོད་པ། །
དེ་ཡིས་དེ་ཡི་གྲགས་པ་ཐོབ། །
མཁས་པའི་གྲགས་པ་མཁས་པ་དང་། ：
དཔའ་བོས་དཔའ་བོ་ཐོས་པ་བཞིན། །
ཆེན་པོ་རྣམས་ཀྱིས་མཆོད་བྱ་བ། །
དམན་པ་རྣམས་ཀྱིས་བརྙས་པར་འགྱུར། །
དབང་ཕྱུག་ཆེན་པོའི་སྤྱི་བོའི་རྒྱན། །
ཟླ་བ་ལྷ་མིན་ཟས་སུ་བྱེད། །
རིག་པ་གླེགས་བམ་ལ་གནས་དང་། །
68



ས་སྐྱ་ལེགས་བཤད་ཀྱི་རྩ་བ།
མ་བསྒྲུབས་པ་ཡི་གསང་སྔགས་དང༌། །
བརྗེད་ངས་ཅན་གྱི་བསླབ་པ་རྣམས། །
དགོས་པའི་ཚེ་ན་སླུ་བ་མང་། །
བློ་ལྡན་ནོར་གྱིས་འབྱོར་ན་ཡང་། །
ལེ་ལོ་ཅན་ལ་མཐོན་པོ་དཀའ། །
རྣ་བ་ཐོག་མར་སྐྱེས་ན་ཡང་། །
རྭ་རྩེ་མཐོ་བ་མ་མཐོང་ངོམ། །
ཁྱི་ཕག་རྣམས་ལ་དྲི་ཞིམ་དང་། །
དམུས་ལོང་བ་ལ་སྒྲོན་མེ་དང་། །
མ་ཞུ་བ་ལ་ཁ་ཟས་དང་། །
བླུན་པོ་རྣམས་ལ་ཆོས་ཅི་དགོས། །
ཡོན་ཏན་ཅན་དང་གསེར་བཟང་བོ། །
གཡུལ་ངོར་དཔའ་དང་རྟ་བཟང་བོ། །
སྨན་པ་མཁས་དང་རྒྱུན་བཟང་བོ། །
གང་དུ་ཕྱིན་པ་དེ་རུ་བྲིན། །
69



ལེགས་བཤད་བསྟན་བཅོས་ཕྱོགས་བསྒྲིགས།
བློ་དང་བརྩོན་འགྲུས་ཡོད་གྱུར་པ། །
དེ་ཡིས་བསྒྲུབ་པར་མི་ནུས་གང་། །
སྒྲ་ངན་དཔུང་ཚོགས་བཅུ་གཉིས་པོ། །
སྐྱ་སེང་བུ་ཡིས་བཅོམ་ཞེས་ཐོས། །
ཕལ་ཆེར་བུ་ཚའི་སྤྱོད་པ་ནི། །
རིགས་རྒྱུད་སྔ་མའི་རྗེས་སུ་འབྲང་། །
ཁུ་བྱུག་ཕྲུ་གུ་བྱེའུ་ཁྲ་རུ། །
འགྲོ་བ་བརྒྱ་ལམ་སྲིད་པ་ཙམ། །
རི་དང་ཆུ་བོ་གླང་བོ་ལྟ།
ཤིང་དང་འོད་ཟེར་ནོར་བུ་རྡོ། །
སྐྱེས་པ་བུད་མེད་རིགས་གཅིག་ཀྱང་། །
མཆོག་དང་དམན་པའི་ཁྱད་པར་ཡོད། །
བསོད་ནམས་ལྡན་པའི་ཚིག་ཙམ་ཡང་། །
ཉམ་ཆུང་རྣམས་ཀྱིས་བཟོད་པར་དཀའ། }
གོ་ཌའི་རྒྱལ་བོའི་ཚིག་ཙམ་གྱིས། །
70



ས་སྐྱ་ལེགས་བཤད་ཀྱི་རྩ་བ།
རྒྱ་མཚོའི་རྒྱལ་བོ་བཅིངས་ཞེས་གྲགས། །
བྱ་བ་འབད་ནས་ཀུན་བསྒྲུབས་ཀྱང་། །
འགྲུབ་པ་བསོད་ནམས་ཤུགས་ལ་རིག །
ཚོང་པས་རྒྱ་མཚོར་མ་རྙེད་པའི། །
ནོར་བུ་རྒྱལ་བོའི་མཛོད་ན་སྤྱོད། །
བླུན་པོའི་བྱམས་སྡང་རྟོགས་ཀྱིས་གོ།
སྒྲིན་པོའི་བྱམས་སྡང་རྒས་ཀྱིས་གོ །
ཁྱི་རྒན་འཛུམ་ན་དགའ་རྟགས་ཏེ། །
གཤིན་རྗེ་འཛུམ་ན་གསོད་པའི་རྟགས། །
ནོར་གྱི་མཆོག་ནི་སྦྱིན་པ་སྟེ། །
བདེ་བའི་མཆོག་ནི་སེམས་སྐྱིད་པ། །
རྒྱན་གྱི་མཆོག་ནི་ཐོས་པ་སྟེ། །
གྲོགས་པོའི་མཆོག་ནི་མི་སླུ་བའོ། །
ནོར་གྱིས་མ་གདུང་སུ་ཞིག་ཡིན། །
ར)



ལེགས་བཤད་བསྟན་བཅོས་ཕྱོགས་བསྒྲིགས།
རྟག་ཏུ་བདེ་བར་བསྡད་པ་སུ། །
བདེ་དང་སྡུག་བསྔལ་ཐམས་ཅད་ཀྱང་། །
དབྱར་དགུན་བཞིན་དུ་བརྗེ་བར་འགྱུར། །
ཉམ་ཆུང་རྣམས་ཀྱིས་ཆེན་པོའི་མིང་། །
བཟུང་བ་ཙམ་ལ་གཞན་གྱིས་བསྲུང་། །
སོར་མོའི་ཕྲེང་བའི་མིང་བཟུང་བས། །
ལོག་འདྲེན་ཕལ་གྱིས་བསྲུང་བར་བཤད། །
སེམས་ཅན་གང་དང་གང་འབྲེལ་བ། །
བྱ་བ་སྔོན་གྱི་ལས་ཀྱིས་བྱེད། །
བྱ་རྒོད་འཕྱི་བ་ཁུར་བ་དང་། །
སྲམ་གྱིས་འུག་པ་མཆོད་ལ་ལྟོས། །
ལོངས་སྤྱོད་གསོག་པར་འདོད་རྣམས་ཀྱིས། །
འཕེལ་ན་གཏོང་བ་བསྲུང་བའི་མཆོག །
ཆུ་ཆེན་རྫོང་དུ་ལུགས་འདོད་ན། །
འབྲིད་པ་བཞག་པ་རྫོང་གིས་གསོས། །



ས་སྐྱ་ལེགས་བཤད་ཀྱི་རྩ་བ།
རབ་ཏུ་བྱེད་པ་བདུན་པ། མི་རིགས་
པའི་ཚུལ་དཔྱད་པ།
བྲན་གཡོག་ང་རྒྱལ་ཆེ་བ་དང་། །
དཀའ་ཐུབ་ལྡན་པ་ཆས་གཟོབ་དང་། །
རྒྱལ་བོ་ཆོས་བཞིན་མི་སྤྱོད་པ། །
གསུམ་པོ་ཚུལ་མིན་ཞུགས་པ་ཡིན། །
མི་ལྕོགས་བྱ་བ་རྩོམ་པ་དང་། །
མང་དང་འཁོན་ཞིང་སྟོབས་ལྡན་རྩོད། །
བུད་མེད་ཡིད་རྟོན་ངན་དང་མཛའ། །
ལྔ་བོ་མྱུར་དུ་བརླག་པའི་རྒྱུ། །
ནོར་མེད་གོས་བཟང་མཆོག་འདོད་དང་། །
གཞན་ལ་སློང་ཞིང་ང་རྒྱལ་ཆེ། །
བསྟན་བཅོས་མི་ཤེས་རྩོད་པར་འདོད། ། །
གསུམ་པོ་འགྲོ་བའི་བཞད་གད་ས། །



ལེགས་བཤད་བསྟན་བཅོས་ཕྱོགས་བསྒྲིགས།
ཡུལ་བཟང་ཡོད་བཞིན་ཡུལ་ངན་ལ། །
སྐྱེ་བོ་ངན་པ་ཕོངས་ཤིང་ཆགས། །
ཀེང་ཤུའི་མེ་ཏོག་ཤ་ཡིན་ཞེས། }
ཅེ་སྤྱང་ལས་གཞན་སུ་ཞིག་རེ། །
ཆེན་པོ་རྣམས་ལ་དགྲ་བས་ཀྱང་། །
རང་གི་འཁོར་གྱིས་གནོད་པ་མང་། །
སེང་གེ་ལུས་ཀྱི་འབུ་མིན་པ། །
སྲོག་ཆགས་གཞན་གྱིས་ག་ལ་ཟ། །
རྗེ་བོས་བདག་ལ་གནོད་བྱེད་ན། །
དེ་ལ་སྐྱོབ་པར་བྱེད་པ་སུ། །
སྣང་བས་གཟུགས་ལ་སྒྲིབ་བྱེད་ན། །
དེ་ལ་ལྟ་བའི་ཐབས་གཞན་མེད། །
ཆོས་སྤྱོད་ཞི་བར་གནས་པ་ལ། །
འཚེ་བྱེད་ཤིན་ཏུ་ཐ་ཤལ་ཡིན། །
，
74



ས་སྐྱ་ལེགས་བཤད་ཀྱི་རྩ་བ།
རང་ལ་སྐྱབས་འོང་བསད་པ་ལ། །
དཔའ་བོ་ཡིན་ཞེས་སུ་ཞིག་སྒྲོགས། །
སྐྱེ་ངན་རང་ལ་མི་ཕན་ཡང་། །
གཞན་ལ་གནོད་པར་བྱེད་པ་ཡོད། །
སྦྲུལ་གདུག་ཟས་སུ་རླུང་ཟ་ཡང་། །
ཕ་རོལ་མཐོང་ན་མི་གསོད་དམ། །
འདོད་པ་བདེའོ་སྙམ་སེམས་ཀྱང་། །
དེ་སྤྱོད་སྡུག་བསྔལ་ཁོ་ནའི་རྒྱུ། །
ཆང་འཐུང་བདེའོ་སྙམ་པ་དེ། །
སྨྱོ་བ་བདེ་བར་བསྒོམ་པ་ཡིན༑ །
ཡོན་ཏན་ཅན་ལ་འཇིག་རྟེན་གུས། །
ཡོན་ཏན་འབད་པའི་ཤུགས་ལ་གནས། །
འབད་ནས་ཡོན་ཏན་མི་བསྒྲུབ་པར། །
གཞན་ལ་འཁངས་པས་ཅི་ཞིག་ཕན། །



ལེགས་བཤད་བསྟན་བཅོས་ཕྱོགས་བསྒྲིགས།
མི་རྣམས་ཚེ་རིང་བ་ལ་སྨོན། །
རྒས་པར་གྱུར་ལ་འཇིགས་པར་ལྟ། །
རྒས་ལ་འཇིགས་ཤིང་ཚེ་རིང་བར། །
འདོད་པ་བླུན་པོའི་ལོག་ལྟ་ཡིན། །
གང་ཞིག་མཁས་པ་ཡོད་བཞིན་དུ། །
དེ་ལས་ཡོན་ཏན་མི་སློབ་ན། །
མི་དེ་གདོན་གྱིས་བཏབ་པའམ། །
ཡང་ན་ལས་ཀྱིས་མནར་བ་ཡིན། །
གང་ལ་ལོངས་སྤྱོད་ཡོད་བཞིན་དུ། །
སྤྱོད་དམ་སྦྱིན་པར་མི་བྱེད་ན། །
མི་དེ་ནད་ཀྱིས་བཏབ་པའམ། །
ཡང་ན་ཡི་དྭགས་མངོན་སུམ་ཡིན། །
ཆོས་ལུགས་ཤེས་ཀྱང་མི་སྒྲུབ་ན། །
དེ་ཡི་ཆོས་ཀྱིས་ཅི་ཞིག་བྱ། །
ལོ་ཏོག་ཕུན་སུམ་ཚོགས་ན་ཡང་། །



ས་སྐྱ་ལེགས་བཤད་ཀྱི་རྩ་བ།
གཅན་གཟན་དགའ་བ་ག་ལ་སྐྱེ། །
ལས་ཀྱིས་མནར་བའི་སེམས་ཅན་ལ། །
ལོངས་སྤྱོད་ཡོད་ཀྱང་སྤྱོད་མི་ནུས། །
བྱ་རོག་ལྟོགས་ཀྱང་བསྐུངས་མོད་ཀྱི། །
འགྲངས་པར་ཟ་བར་ག་ལ་ནུས། །
སྤྱོད་དམ་སྦྱིན་པར་མི་ནུས་པའི། །
ནོར་དེས་ཕྱུག་པོར་བསྒོམ་ན་ནི། །
རི་བོ་གསེར་དུ་བསྒོམས་པ་ཡིས། །
ཕྱུག་པོ་བསྒྲུབ་པ་ཤིན་ཏུ་སླ། །
ཆོས་དང་ཆོས་མིན་སྨྲ་བ་ལ། །
མཁས་པ་ཤིན་ཏུ་མང་ན་ཡང་། །
དེ་ལྟར་ཤེས་ནས་ཉམས་ལེན་པ། །
འཇིག་རྟེན་འདི་ན་ཤིན་ཏུ་དཀོན། །
རིགས་གཟུགས་ལང་ཚོ་ལྡན་ན་ཡང་། །



ལེགས་བཤད་བསྟན་བཅོས་ཕྱོགས་བསྒྲིགས།
ཡོན་ཏན་མེད་ན་མཛེས་མ་ཡིན། །
རྨ་བྱ་སྤུ་སྡུག་ཡིད་འོང་ཡང་། །
ཆེན་པོའི་རྒྱན་དུ་འོས་སམ་ཅི། །
སྣ་ཡི་ཚབ་མ་ཉོས་པའི་བུ། །
གཡར་བའི་རྒྱན་དང་བརྐུས་པའི་ནོར། །
སློབ་དཔོན་མེད་པའི་རིག་པ་རྣམས། །
ཡོད་ཀྱང་གཞན་གྱིས་བརྩི་བ་མེད། །
མི་གང་བྱས་པ་མི་གཟོ་བ། །
དེ་ནི་གཞན་པས་རང་ལ་གནོད། །
ལྟས་ངན་བསྒྲུབ་པ་ཉེས་པ་འགའ། །
དགྲ་ཡི་ཐོག་མར་རང་ལ་འབྱུང་། །
ལོངས་སྤྱོད་འགྲུབ་པར་མཐོང་ན་ཡང་། །
གནས་མ་ཡིན་ལས་སུ་ཞིག་ལེན། །
ལུག་ཐུག་འཐབ་པའི་ཁྲག་བལྡགས་པས། །
ཝ་སྐྱེས་མགོ་བོ་བཀས་ཞེས་ཐོས། །



ས་སྐྱ་ལེགས་བཤད་ཀྱི་རྩ་བ།
འབྲེལ་བ་འགའ་ཡི་ངོར་བྱས་ནས། །
གཞན་དག་སྟེས་ཀྱིས་དོར་མི་བྱ། །
བརྒྱ་བྱིན་ཡིན་ཡང་འཁོར་འདབ་རྣམས། །
ག་བུར་བཞིན་དུ་འབྲོས་པར་འགྱུར། །
རྒྱུན་དུ་འགྲོགས་པའི་གྲོགས་སྤངས་ནས། །
གསར་བུ་འགའ་ལ་ཡིད་མི་བརྟན། །
འུག་པའི་རྒྱལ་བོས་བྱ་རོག་གི །
བློན་པོ་བསྟེན་པས་ཕུང་ཞེས་གྲགས། །
མི་ངན་འབད་པས་བསྟེན་བྱས་ཀྱང་། །
རང་གི་མི་རུ་འགྲོ་བ་མེད། །
ཆུ་ནི་ཇི་ལྟར་བསྐོལ་གྱུར་ཀྱང་། །
མེ་རུ་འབར་བ་མི་སྲིད་དོ། །
རྒྱུ་མཚན་བརྟགས་ནས་ཁྲོ་བ་ནི། །
ཅུང་ཟད་རིགས་ཤིང་སེལ་བའང་ཤེས། །
རྒྱུ་མེད་པར་ནི་གང་ཁྲོ་བ། །
79



ལེགས་བཤད་བསྟན་བཅོས་ཕྱོགས་བསྒྲིགས།
དེ་ཡི་བསལ་ཐབས་སུ་ཡིས་ཤེས། །
དགྲ་བོའི་ནུས་པ་མ་བརྟགས་པར། །
ཉམ་ཆུང་ན་ཡང་བརྙས་མི་བྱ། །
ད་ཊི་བྷ་ལ་བརྙས་པ་ཡིས། །
ནམ་མཁའ་ལྡིང་གིས་རྒྱ་མཚོ་བཅོམ། །
བསོད་ནམས་འཛད་ན་ངན་སེམས་སྐྱེ། །
རིགས་འཛད་པ་ན་བུ་ངན་སྐྱེ། །
ནོར་འཛད་པ་ན་རྐམ་ཆགས་སྐྱེ། །
ཚེ་འཛད་པ་ན་འཆི་ལྟས་འབྱུང་། །
རང་གིས་ངན་སྤྱོད་མ་བྱས་ན། །
བརྒྱ་བྱིན་གྱིས་ཀྱང་སྨད་མི་ནུས། །
ཆུ་མིག་རང་ཉིད་མ་བསྐམས་ན། །
ས་ཡིས་མནན་པས་ག་ལ་ཐུབ། །
བྱ་བ་མི་འདྲ་བརྒྱ་ཕྲག་རྩོམ། །
80



ས་སྐྱ་ལེགས་བཤད་ཀྱི་རྩ་བ།
མཐར་ཕྱིན་བྱ་བ་གཅིག་ཀྱང་མེད། །
བློ་རྒོད་ཕལ་ཆེར་གྲོང་བར་གྱི། །
ཁྱི་རྒན་འདྲ་བར་རྒྱུན་དུ་འཁྱམ། །
ལས་ཀྱི་ཤུགས་ཀྱིས་ཁྲིད་པ་ན། །
བློ་ཆེན་ལོག་པའི་ལམ་ནས་འགྲོ། །
མུ་སྟེགས་བྱེད་པའི་སྟོན་པ་མཆོག །
དབང་ཕྱུག་སྨྱོན་པའི་བརྟུལ་ཞུགས་འཛིན། །
མི་གང་ཁྲིམས་ལས་གང་འདའ་བ། །
རེ་ཞིག་རྒྱལ་ཡང་ཕམ་པ་ཡིན། །
ཆུ་སྐྱར་ཁྲིམས་ལས་འདས་པ་ཡིས། །
ས་ཀུན་ཐོབ་ཀྱང་སེང་གེས་བསད། །
ཧ་ཅང་ཤེས་རབ་ཆེ་དྲགས་པའི། །
བྱ་བ་མང་ན་བདག་ཉིད་བརླག །
རྒྱལ་བོ་དྲན་རྒྱ་ཚེས་པ་ཡིས། །
རྒྱལ་སྲིད་ཉམས་པ་ཤིན་ཏུ་མང་། །



ལེགས་བཤད་བསྟན་བཅོས་ཕྱོགས་བསྒྲིགས།
ཧ་ཅང་ལོངས་སྤྱོད་བསགས་དྲགས་པའི། །
ནོར་ནི་རང་གི་གཤེད་མ་ཡིན། །
ཕུང་ཁྲོལ་ཕལ་ཆེར་ཕྱུག་པོ་ལ། །
འབྱུང་གི་སྤྲང་བོ་བདེ་བར་རྒྱུ། །
ཧ་ཅང་མཐུ་རྩལ་ཆེ་དྲགས་ན། །
ལྕེབ་པའི་སྟ་གོན་བྱེད་པ་ཡིན། །
གཡུལ་དུ་བསད་པ་ཕལ་མོ་ཆེ། །
མཐུ་རྩལ་ཅན་ལ་བྱུང་བ་མང་། །
འབྱོར་དང་ཤེས་རབ་སྟོབས་ལ་སོགས། །
བསོད་ནམས་ལྡན་ལ་གྲོགས་སུ་འགྱུར། །
བསོད་ནམས་མེད་ན་དེ་དག་ཀུན། །
བདག་ཉིད་བརླག་པའི་རྒྱུ་རུ་འགྱུར། །
མཁས་པས་བྱ་བ་ཅི་བྱེད་ཀྱང་། །
རང་གི་བསོད་ནམས་བརྟགས་ཏེ་བྱ། །
རྩོད་དུས་བསོད་ནམས་ཕུན་ཚོགས་པ། །



ས་སྐྱ་ལེགས་བཤད་ཀྱི་རྩ་བ།
སྐྱེ་བོ་བརྒྱ་ཡི་ནང་ནའང་དཀོན། །
རྫིང་ངན་ཆུ་ཡིས་ཁེངས་པ་ན། །
ཕྱོགས་གཅིག་ཅི་ནས་འཇིག་པ་ལྟར། }
གང་ལ་ནོར་དང་ལྡན་གྱུར་པ། །
དེ་ལ་རིགས་རྒྱུད་ཤིན་ཏུ་དཀོན། །
བུ་དང་ལྡན་ལ་ནོར་ཆེན་དཀོན། །
དེ་དང་ལྡན་ན་དགྲ་བོས་འཇོམས། །
ཐམས་ཅད་ཕུན་སུམ་ཚོགས་གྱུར་ན། །
མི་དེ་མྱུར་དུ་འཆི་བ་མང་། །
དེས་ན་མཁས་པས་བསོད་ནམས་གསག །
བསོད་ནམས་ཁོ་ན་བདེ་བའི་རྒྱུ། །
སུ་ཞིག་གང་ན་ཕུན་ཚོགས་པ། །
དེ་ནི་བསོད་ནམས་བསགས་པའི་རྟགས། །
རྫུན་གྱིས་ཕ་རོལ་བསླུས་སོ་ཞེས། །



ལེགས་བཤད་བསྟན་བཅོས་ཕྱོགས་བསྒྲིགས།
སྙམ་ན་རང་ཉིད་བསླུས་པ་ཡིན། །
ལན་གཅིག་རྫུན་དུ་སྨྲས་པ་དེས། །
བདེན་པ་སྨྲས་ཀྱང་དོགས་པ་སྐྱེ། །
ལེགས་ཉེས་རྣམ་པར་མི་དཔྱོད་པར། །
ཁྲོས་ཤིང་ཕ་རོལ་གནད་འབེབས་པ། །
ཆུང་མ་བསད་པའི་ཐི་བ་ལྟར། །
གྲོགས་དང་བྲལ་བའི་མྱ་ངན་ཐོབ། །
མ་འོངས་པ་ལ་མི་དཔྱོད་པར། །
བྱུང་བའི་ཚེ་ན་འབད་དེ་བཙལ། །
ཆུ་དང་འཕྲད་ན་ལྷམ་འཕུད་ཀྱི། །
མ་འཕྲད་པ་ནས་ག་ལ་འཕུད། །
ཕུགས་སུ་བསྒྲུབ་པར་མི་ནུས་པའི། །
བྱ་བ་ལེགས་ཀྱང་འཇུག་མི་རུང་། །
ཁོང་བའི་ནང་དུ་མི་འཇུ་བའི། །
ཁ་ཟས་ཞིམ་ཡང་སུ་ཞིག་ཟ} །
8f



ས་སྐྱ་ལེགས་བཤད་ཀྱི་རྩ་བ།
རྩོལ་བ་དོར་ནས་འདུག་པ་ལ། །
འདི་ཕྱི་གཉིས་ཀ་འགྲུབ་མི་འགྱུར། །
འབད་པ་མེད་ན་ཞིང་བཟང་ཡང༌། །
ལོ་ཏོག་ཐོབ་པར་མི་འགྱུར་རོ། །
གནས་མ་ཡིན་པའི་དུལ་དྲགས་ན། །
ཐམས་ཅད་ཀྱིས་ནི་བསྒོ་བར་འགྱུར། །
ཤིང་བལ་སྟན་དུ་བྱེད་མོད་ཀྱི། །
ཡལ་ག་སུ་ཞིག་སྟན་དུ་འདིངས། །
བྱ་བ་ངན་དང་མི་འགྲུབ་པ། །
ཕ་རོལ་བོསྒོ་ཡང་བྱེད་ན་བླུན། །
སྦྱར་དུག་ཉོ་ལ་སུ་ཞིག་རྟོན། །
ཐམས་ཅད་སྦྱིན་ཞེས་སུས་སྨྲ་ནུས། །
ནོར་རྣམས་གསོག་ཅིང་མི་སྤྱོད་པ། །
རང་བསྲེག་བུད་ཤིང་གསོག་པ་ཡིན། །
བུང་བ་སྦྲང་རྩི་མི་ཟ་བར། །



ལེགས་བཤད་བསྟན་བཅོས་ཕྱོགས་བསྒྲིགས།
གཞན་གྱིས་ཁྱེར་ན་ལྕེབ་པར་རྩོམ། །
རབ་ཏུ་བྱེད་པ་བརྒྱད་པ།
བྱ་བ་བརྟག་པ།
བློ་ལྡན་བྱ་བ་ཅུང་ཟད་ཀྱང་། །
རྒྱུན་དུ་གྲོས་ཀྱིས་བསྒྲུབ་པར་བྱ། །
གྲུབ་པར་གྱུར་ན་ལྟ་ཅི་སྨོས། །
མ་གྲུབ་ན་ཡང་མཛེས་པའི་རྒྱུ། །
སེམས་ཅན་མོས་པ་སྣ་ཚོགས་པས། །
ཐམས་ཅད་མགུ་བར་སུས་ཀྱང་དཀའ། །
རང་ཉིད་ཡོན་ཏན་ལྡན་བྱས་ན། །
ཐམས་ཅད་དགའ་བ་དེ་ལ་ཉེ། །
ཤིན་ཏུ་རྒས་པར་གྱུར་ཚེ་ཡང་། །
ཐོས་པ་མང་དུ་བསོག་པར་བྱ། །
ཕྱི་མར་ཐོས་པས་ཕན་པ་ཙམ། །
སྦྱིན་པ་ཡིས་ཀྱང་ག་ལ་ཕན། །
B6



ས་སྐྱ་ལེགས་བཤད་ཀྱི་རྩ་བ།
ཡོན་ཏན་ཀུན་རྫོགས་སྐྱེ་བོ་བསྟེན། །
ཡང་ན་ཐ་མལ་འགྲོགས་པ་བདེ། །
བུམ་པ་ཆུ་ཡིས་གང་བའམ། །
ཡང་ན་སྟོང་བ་ཁུར་བ་སླ། །
ཡོན་ཏན་ཅུང་ཟད་བསླབས་པའི་མི། །
སུ་ཞིག་གིས་ནི་བསྟེན་པར་ནུས། །
ཆུ་ཕྱེད་གང་བའི་བུམ་པ་དེ། །
མགོ་ལ་བཀུར་བ་སུ་ཡིས་ནུས། །
མི་གང་སྐྱེ་བོ་དམ་པ་དང་། །
དམན་པའི་ཁྱད་པར་ལེགས་ཤེས་ནས། །
དེ་ཡི་བྱ་བ་བསྒྲུབ་ཤེས་པ། །
ཕུན་སུམ་ཚོགས་པའི་གཞི་ཆེན་ཡིན། །
བློ་གྲོས་ལྡན་པས་ལེགས་བསྐྱངས་ན། །
སྐྱེ་བོ་དམན་པའང་མཆོག་ཏུ་འགྱུར། །
སློབ་ཤེས་དག་གིས་ནེ་ཙོ་ལ། །



ལེགས་བཤད་བསྟན་བཅོས་ཕྱོགས་བསྒྲིགས།
བསླབས་ན་འདོན་པ་ཤེས་པར་འགྱུར། །
ཉམས་སྟོབས་ཆུང་བའི་སྐྱེ་བོས་ཀྱང་། །
ཆེན་པོ་གཞན་ལ་བསྟེན་ན་འགྲུབ། །
ཆུ་ཡི་ཐིགས་པ་ཉམ་ཆུང་ཡང་། །
མཚོ་དང་འདྲེས་ན་སྐེམ་མི་ནུས། །
རང་ལ་བློ་གྲོས་མི་ལྡན་ན། །
བློ་ཆེན་གཞན་ལ་ལེགས་པར་འདྲི། །
ལག་པས་དགྲ་བོ་མི་གསོད་ན། །
མཚོན་ཆ་ལེན་པར་མི་བྱེད་དམ། །
གནོད་པར་བྱེད་པའི་དགྲ་བོ་ཡང་། །
ཐབས་དང་ལྡན་ན་གྲོགས་སུ་འགྱུར། །
དུག་ཆེན་ལུས་ལ་གནོད་མོད་ཀྱི། །
སྦྱོར་བ་ཤེས་ན་སྨན་དུ་འགྱུར། །
རིགས་པས་རྙེད་པའི་ཟས་ནོར་བླང་། །
88



ས་སྐུ་ལེགས་བཤད་ཀྱི་རྩ་བ།
མི་འོས་གཞན་ལ་རློམ་སེམས་སྤང་། །
ཤིང་ཏོག་ཤིང་རྩེ་ལས་བླང་གི །
དེ་ལས་ཐལ་ན་ས་ལ་ལྷུང་། །
མཁས་པས་སྒྲིམ་པར་མི་བྱེད་པ། །
དེ་ཡི་བར་ལ་ཉེས་པ་འབྱུང་། །
བློ་དང་ལྡན་པས་རབ་བསྒྲིམས་ན། །
ཉེས་པ་འབྱུང་བའི་གོ་སྐབས་དཀའ། །
ཇི་སྲིད་རང་སྟོབས་མ་རྫོགས་པར། །
དེ་ཡི་བར་དུ་དགྲ་རྣམས་བཀུར། །
ནུས་པ་རྫོགས་ནས་གང་རིགས་པ། །
བྱ་ཞེས་བསྟན་བཅོས་གཞན་དག་སྨྲ། །
དགྲ་བོ་སྙན་པར་སྨྲ་ན་ཡང་། །
བློ་དང་ལྡན་པ་ཡིད་མི་བརྟན། །
ཆུ་སྐྱུར་བྱི་ལ་དེས་པ་ཡིས། །
ཕ་རོལ་གསོད་ལ་རྟག་ཏུ་བརྩོན། །
89



ལེགས་བཤད་བསྟན་བཅོས་ཕྱོགས་བསྒྲིགས།
ཡུལ་གྱི་བདག་པོ་ཞེ་སྡང་ཡང་། །
དེ་ལ་དགའ་བས་བསྟེན་ཏེ་བསྡད། །
ས་ལ་རྐང་བ་འདྲེད་གྱུར་ན། །
ས་ཉིད་ལ་ནི་བརྟེན་པ་བཞིན། །
ཧ་ཅང་འདོད་ལ་བརྐམ་པ་ཡིས །
སྐྱེ་བོ་མྱུར་དུ་བརླག་པར་འགྱུར། །
མཆིལ་བའི་ཤ་ལ་ཆགས་པ་ཡིས། །
ཉ་རྣམས་དེ་མ་ཐག་ཏུ་གསོད། །
མཆོད་འོས་པ་དང་འཁོར་རྣམས་ཀྱང་། །
རྟག་ཏུ་སྦྱིན་པས་བསྡུ་བར་བྱ། །
མཆོད་གཏོར་ལ་ནི་ལྷ་རྣམས་དང་། །
ཡི་དྭགས་བར་དུ་མགུ་བས་བསྲུང་། །
ཆེན་པོ་རྣམས་ཀྱིས་རྩེད་མོ་དང་། །
བདེ་དང་ཟས་ལ་ཆགས་པ་སྤང་། །
འདོད་ལ་ཞེན་པའི་ལེ་ལན་གྱིས། །
q0



ས་སྐྱ་ལེགས་བཤད་ཀྱི་རྩ་བ།
འབོད་གྲོགས་ལང་ཀ་བསད་ཅེས་གྲགས། །
བྱམས་རྩོད་གཉིས་ཀ་ཆེན་པོ་དང་། །
བྱ་ཡི་དམན་དང་ནམ་ཡང་མིན། །
ཉོ་ཚོང་རིན་ཆེན་ལ་བྱ་ཡི། །
སྦྱར་དུག་ལ་ནི་དེ་ལྟར་མིན། །
དཔྱ་བ་མང་ཕྱིར་རྒྱལ་བོའི་མཛོད། །
ཧ་ཅང་མི་བསྡུ་ཉུང་ངུས་ཁེངས། །
གྲོག་མཁར་སྦྲང་རྩི་ཡར་ངོ་ཡི། །
ཟླ་བ་ཉུང་ངུ་ཉུང་དུས་ཁེངས། །
རྗེ་བོས་འབངས་ལ་མི་གནོད་པར། །
རིགས་པའི་ལམ་གྱིས་དཔྱ་རྣམས་བསྡུ། །
སཱ་ལའི་ཤིང་ལས་སྤོས་ཀྱི་བཅུད། །
གཟགས་པ་མང་ན་སྐམ་པར་འགྱུར། །
རྗེ་བོ་ལྷག་པར་དེས་པ་དགོས། །



ལེགས་བཤད་བསྟན་བཅོས་ཕྱོགས་བསྒྲིགས།
རྒྱུ་མཚན་ཆུང་ངུས་ཁྲོ་མི་རུང་། །
སྦྲུལ་ལ་ནོར་བུ་ཡོད་ན་ཡང་། །
སེམས་ཤེས་སུ་ཞིག་དྲུང་དུ་སྡོད། །
གང་ཞིག་ནོར་འདོད་སྐྱེ་བོས་ཀྱང་། །
ཆོས་ཉིད་གཙོ་བོར་བསྲུང་བར་བྱ། །
ཆོས་ལས་ཉམས་པའི་ནོར་ཙམ་ནི། །
འཇིག་རྟེན་འདིར་ཡང་ག་ལ་རྟག །
ཧ་ཅང་བྱམས་ཐལ་གཉེན་ལའང་མིན། །
ཤིན་ཏུ་གནོད་ཆེ་དགྲ་ལའང་མིན། །
གཉེན་ལ་རེ་བ་འཁོན་གཞི་སྟེ། །
གནོད་ལན་ཀུན་གྱིས་བསྒྲུབ་པར་སླ། །
འཇམ་པོས་འཇམ་པོ་འཇོམས་བྱེད་ཅིང་། །
འཇམ་པོས་རྩུབ་པོའང་འཇོམས་པར་བྱེད། །
འཇམ་པོས་ཀུན་འགྲུབ་དེ་ཡི་ཕྱིར། །
འཇམ་ཉིད་རྣོ་ཞེས་མཁས་རྣམས་སྨྲ། །



ས་སྐྱ་ལེགས་བཤད་ཀྱི་རྩ་བ།
སུ་ལའང་བདག་གི་དགྲ་ཡིན་པ། །
འགའ་ཡང་བདག་ལ་མི་བྱམས་ཞེས། །
མི་བྱམས་ན་ཡང་དེ་མི་བསྒྲག །
བསྒྲགས་ན་དེ་ཉིད་འབྱེད་པའི་སེལ། །
ངོ་ཚ་ཁྲེལ་ལ་མི་ལྟ་ཞིང་། །
མཆོད་དང་བརྙས་པའི་ཁྱད་མི་ཤེས། །
ཟས་དང་ནོར་ལ་ཆགས་ལྡན་པ། །
དེ་འདྲའི་གནས་སུ་བསྡད་མི་བྱ། །
ཡུལ་གཞན་ལེགས་པར་མ་བརྟགས་པར། །
སྔ་མའི་གནས་ནི་དོར་མི་བྱ། ། །
རྐང་བ་ཡ་གཅིག་མ་བཙུགས་པར། །
གཉིས་ཀ་བཏེགས་ན་འགྱེལ་བའི་རྒྱུ། །
རང་སྤྱོད་འབད་པས་སྦ་བར་བྱ། །
ཕལ་ཆེར་གསལ་བར་བསྟན་པས་ཉམས། །
སྤྲེའུ་ཟློས་གར་མི་བྱེད་ན། །



ལེགས་བཤད་བསྟན་བཅོས་ཕྱོགས་བསྒྲིགས་
མགུལ་དུ་ཐག་པ་ཅི་སྟེ་འདོགས། །
ཉེས་པ་མངོན་སུམ་མཐོང་ན་ཡང་། །
གནས་མ་ཡིན་ལ་སྨྲ་མི་བྱ། ། །
ལྟས་ངན་མཐོང་ན་སྨྲ་བ་པོའི། །
ཐོག་ཏུ་འབྱུང་ཞེས་འཇིག་རྟེན་སྒྲོགས། །
གཞན་གྱིས་བརྙས་པར་འགྱུར་བ་ཡི། །
ནོར་དང་ཟས་ཀྱིས་ཅི་ཞིག་བྱ། །
ཁྱི་ཕག་མི་གཙང་ཟ་བ་ལ། །
མཁས་པ་སུ་ཞིག་ཡིད་སྨོན་བྱེད། །
ཕ་རོལ་གནད་དུ་འབེབས་པའི་ཚིག །
དགྲ་བོ་ལ་ཡང་སྨྲ་མི་བྱ། ། །
བྲག་ཅ་བཞིན་དུ་རང་ཉིད་ལ། །
དེ་མ་ཐག་ཏུ་ལེ་ལན་འབྱུང་། །
གལ་ཏེ་དགྲ་ལ་གནོད་འདོད་ན། །
94



ས་སྐྱ་ལེགས་བཤད་ཀྱི་རྩ་བ།
རང་ཉིད་ཡོན་ཏན་ལྡན་པར་བྱ། །
དེ་ཡིས་དགྲ་ཡང་སེམས་སྲེག་ཅིང་། །
རང་ཡང་བསོད་ནམས་འཕེལ་བར་འགྱུར། །
མི་བསྲུན་འགྲོ་ལ་བྱམས་སེམས་བསྐྱེད། །
རྩུབ་སྤྱོད་ཁོ་ནས་གདུལ་བར་བྱ། །
རང་གི་ལུས་ལ་ཕན་འདོད་རྣམས། །
གཏར་དཔྱད་ཀྱིས་ནི་ནད་རྣམས་འདོན། །
གནོད་པར་བྱེད་པ་ཆུང་ངུ་ཡང་། །
མྱུར་དུ་བསལ་ལ་འདུམ་པར་བྱ། །
ཡུར་བ་ཆུང་ངུའི་རྗེས་ཞུགས་ནས། །
འོད་པ་ཆེན་པོ་མ་མཐོང་ངམ། །
མཁས་པས་བྱ་བ་མ་ཡིན་པའི། །
བྱ་བ་ཤེས་ཀྱང་མི་བྱའོ། །
གླང་བོས་དགུ་སྡེ་བཅོམ་པ་ཡིས། །
རྒྱུན་དུ་རྒྱལ་བོས་བཅིངས་ལ་ལྟོས། །
5



ལེགས་བཤད་བསྟན་བཅོས་ཕྱོགས་བསྒྲིགས།
རང་ཕྱོགས་སྡང་ཡང་སྤང་མི་བྱ། །
དགྲ་བོ་བྱམས་ཀྱང་འཁུ་མི་བྱ། །
བྱ་རོག་བྱ་རོག་གིས་འཚེ་ཡང་། །
ཉིན་མོ་ལོང་བ་བསྟེན་ན་ཕུང་། །
བྱ་བ་ཆེ་ཆུང་གང་བྱེད་ཀྱང་། །
མཁས་པས་རྟག་ཏུ་བསྒྲིམས་ཏེ་བྱ། །
སེང་གེས་རི་བོང་གླང་ཆེན་གཉིས། །
གསོད་པའི་ཚེ་ན་སྒྲིམ་ཀློད་མེད། །
ཡོན་ཏན་ལྡན་པ་མི་བཀུར་བའི། །
གནས་དེར་མཁས་པ་སུ་ཞིག་སྡོད། །
ཆུ་ཤེལ་མེ་རྡོར་བྱེད་པ་ཡི། །
ཡུལ་དེར་ཆུ་ཤེལ་འཚོང་ངམ་ཅི། །
མཁས་པས་གཞན་ལ་བཤད་པའམ། །
ཡང་ན་ཞི་བའི་གནས་སུ་བསྒྲུབ། །
ནོར་བུ་སྤྱི་གཙུག་རྒྱན་བྱེད་དམ། །
q6



ས་སྐྱ་ལེགས་བཤད་ཀྱི་རྩ་བ།
མིན་ན་རྒྱ་མཚོའི་གླིང་ན་གནས། །
བདག་པས་མཐོ་བའི་དམ་པ་ལ། །
བསྙེན་ན་བདག་ལ་ཕན་པ་སྒྲུབ། །
ལྷུན་པོའི་ངོས་ལ་གནས་པ་ཡི། །
བྱ་རྣམས་གསེར་དུ་སྣང་བར་འགྱུར། །
ཆེན་པོ་ཕྲག་དོག་ལྡན་པ་ལ། །
བརྟེན་ན་ཆེན་པོ་ཐོབ་མི་འགྱུར། །
ཉི་མའི་འོད་ལ་ཉེ་བ་ཡིས། །
ཟླ་བ་མར་ངོར་གྱུར་ལ་ལྟོས། །
མི་གང་མཛའ་བ་མི་བརྟན་པ། །
དེ་དང་འགྲོགས་པར་སུ་ཞིག་འཐམ། །
ནམ་མཁའི་འཇའ་ཚོན་མདོག་མཛེས་ཀྱང་། །
རྒྱན་དུ་རེ་ན་བླུན་པོ་འཁྲུལ། །
བདག་ཉིད་གང་ལ་མི་དགའ་བ། །



ལེགས་བཤད་བསྟན་བཅོས་ཕྱོགས་བསྒྲིགས།
གཞན་ལ་ཀུན་ཏུ་དེ་མི་བྱ། ། ་
གཞན་གྱིས་ཅུང་ཟད་གཙེས་པའི་ཚེ། །
རང་ལ་བསམ་པ་ཅི་འབྱུང་སོམས། །
གང་ཞིག་བདག་ཉིད་གང་དགའ་བ། །
དེ་ཉིད་གཞན་ལ་སྦྱར་བྱས་ན། །
བ་ཞན་གྱིས་བདག་ལ་གང་དགའ་བ། །
དེ་ཡི་ཚུལ་གྱིས་མཆོད་པར་འགྱུར། །
དམུ་རྒོད་རྣམས་དང་མཛའ་བ་དང་། །
རྩོད་པ་གཉིས་ཀ་མཁས་པས་སྤང་། །
འགྲས་པ་དང་ནི་འདྲིས་པའི་ཚུལ། །
གཉིས་ཀ་སྟེག་ལ་བྱར་མི་རུང་། །
དམ་པ་དག་ལ་བསྟེན་པ་དང་། །
མཁས་པ་དག་ལ་འདྲི་བ་དང་། །
གཞུང་བཟང་བོ་དང་འགྲོགས་པ་ནི། །
སུ་ལ་ཡོད་པ་རྒྱུན་དུ་བདེ། །
98



ས་སྐྱ་ལེགས་བཤད་ཀྱི་རྩ་བ།
དུས་སུ་མ་བབ་པ་ཡི་གཏམ། །
གང་སྨྲ་དེ་ལ་ཀུན་གྱིས་བརྙས། །
མང་བོ་སྨྲ་བའི་གཏམ་ཚིག་ལས། །
སྨྱོན་པར་རྗེས་སུ་མི་དཔོག་གམ། །
ཉམ་ཆུང་རྣམས་ཀྱིས་རང་ཉིད་ཀྱི། །
སྨྲ་བ་ཐམས་ཅད་འཁྲུལ་བར་བསམ། །
དེ་ལྟར་གོ་ནས་མི་སྨྲ་བའི། །
མི་ལ་གཞན་གྱིས་བཀུར་བ་ཉེ། །
ཡུལ་དང་དུས་ལ་བབ་པའི་ཚེ། །
རབ་ཏུ་བསྒྲིམས་ཏེ་ལན་འགའ་སྨྲ། །
ལེགས་བཤད་ཡིན་ཡང་མང་གྱུར་ན། །
ཚོང་ཟོང་ལྷག་བཞིན་བྲིན་མི་འགྱུར། །
རང་སྐྱོན་མཁས་པ་རྣམས་ཀྱིས་ཀྱང་། །
སྐྱོན་དུ་གོ་བ་ཤིན་ཏུ་དཀའ། །
མང་བོས་བདག་ལ་དེ་སྒྲོགས་ན། །



ལེགས་བཤད་བསྟན་བཅོས་ཕྱོགས་བསྒྲིགས།
སྐྱོན་ཅན་ཡིན་པར་རྗེས་སུ་དཔོག །
གོ་ཡང་སྐྱོན་དེ་མི་འདོར་ན། །
མི་དེ་གདོན་གྱིས་བཏབ་པ་ཡིན། །
ད་དུང་གཉེན་པོ་མི་འཇུག་ན། །
མི་ཡིན་སྙམ་དུ་མ་སེམས་ཤིག །
ཅུང་ཟད་བསམ་པ་ཡོད་རྣམས་ཀྱིས། །
སྐྱོན་དེ་བརྣག་ལ་གདོན་པར་བྱ། །
དེ་ལྟར་གཉེན་པོ་སྤྱོད་པ་ཡི། །
མི་དེ་གོང་ནས་གོང་དུ་འགྲོ། །
བློ་དང་ལྡན་པའམ་བྱམས་ཀྱང་རུང་། །
བསྒོ་བ་ཉན་པའམ་དཔའ་ཡང་རུང་། །
གཞན་གྱི་བྱ་བ་མི་ཤེས་ཀྱང་། །
དེ་དང་དེ་ཡི་སྤྱོད་པས་སྐྱོང་། །
མི་བསྲུན་པ་ཡི་འབྲེལ་བ་དང་། །
100



ས་སྐྱ་ལེགས་བཤད་ཀྱི་རྩ་བ།
རིང་ནས་འགྲོགས་ཀྱང་སྤངས་ན་བདེ། །
རྟག་ཏུ་འགུལ་བའི་སོ་བཟང་ཡང་། །
བཏོན་ན་བདེ་ཞེས་རྒན་པོ་སྨྲ། །
རྒྱུན་དུ་འཁང་ཞིང་འཁོར་བ་ཡི། །
འབྲེལ་བ་ཅུང་ཟད་བྱིན་ལ་བསྐྲད། །
སྦྲུལ་གྱིས་ཟིན་པའི་རྨ་དག་ནི། ། །
གཅོད་མ་ནུས་ན་སྲོག་དང་འབྲལ། །
གལ་ཏེ་ཆེན་པོ་ཐོབ་གྱུར་ན། །
ཕྲན་ཚེགས་གཞན་ལ་སེར་སྣ་སྤང་། །
ཡུལ་འཁོར་དབང་དུ་འདུ་བ་ན། །
དབྱིག་ལ་སེར་སྣ་བྱེད་དམ་ཅི། །
མཁས་པ་ལོངས་སྤྱོད་གསོག་འདོད་ན། །
ཆ་ཤས་སྦྱིན་པ་སྲུང་བ་ཆེ། །
ཁྲོན་པའི་ཆུ་ནི་འཕེལ་འདོད་ན། །
འཆུ་བ་ཉིད་ནི་གདམས་ངག་ཡིན། །
101
་
།



ལེགས་བཤད་བསྟན་བཅོས་ཕྱོགས་བསྒྲིགས།
གང་ཞིག་ཕུན་སུམ་ཚོགས་འདོད་ན། །
དེ་ཡིས་འདུ་འགོད་མང་དུ་བྱ། །
འདུ་འཛི་སྡུག་བསྔལ་རྒྱུར་མཐོང་ན། །
ཕུན་སུམ་ཚོགས་པའི་རེ་བ་ཐོངས། །
བྱ་བ་གང་ཞིག་བསྒྲུབ་ན་ཡང་། །
སྐྱོན་དང་ཡོན་ཏན་གཉིས་གཉིས་སོམས། །
གཉིས་ཀ་མཉམ་ཡང་སྤང་དགོས་ན། །
ཉེས་པ་ཤས་ཆེ་སྨོས་ཅི་དགོས། །
མཁས་པ་དྲང་བོ་གུས་པས་བསྟེན། །
མཁས་པ་གཡོ་ཅན་ཤེས་ན་གཟབ། །
རྨོངས་པ་དྲང་བོ་བྱམས་པས་བསྐྱང༌། །
རྨོངས་པ་གཡོ་ཅན་མྱུར་དུ་སྤང་། །
ནོར་དང་གཡོག་འཁོར་མེད་ན་ཡང་། །
མཛའ་བོ་བློ་ལྡན་གྲོགས་ཡོད་ན། །
དུད་འགྲོས་ཀྱང་ནི་དོན་འགྲུབ་ན། །
102



ས་སྐྱ་ལེགས་བཤད་ཀྱི་རྩ་བ།
མི་ཡི་འགྲོ་བས་སྨོས་ཅི་དགོས། །
གང་ཞིག་ཤེས་པའི་བྱ་བ་བསྒོ། །
མི་ནུས་པ་ལ་འགའ་མི་སྦྱར། །
ཆུ་ལ་ཤིང་རྟས་མི་བགྲོད་དེ། །
ཐང་ལ་གྲུ་ཡིས་ཇི་ལྟར་འགྲོ། །
ཡུན་རིང་འཁོན་པའི་དགྲ་བོ་དང་། }
མཛའ་བ་བྱེད་ཀྱང་བསྲེ་མི་བྱ{ །
ཤིན་ཏུ་ཁོལ་བའི་ཆུ་ཡིས་ཀྱང་། །
མེ་དང་ཕྲད་ན་མི་གསོད་དམ། །
གཞུང་བཟང་ངོ་ཚ་ཁྲེལ་ཡོད་ན། །
དགྲ་བོ་ལ་ཡང་ཡིད་བརྟན་རུང་། །
གཞུང་བཟང་དགྲ་ལ་སྐྱབས་སོང་བས། །
སྲོག་གི་བར་དུ་བསྐྱབས་པ་ཐོས། །
རང་ལ་ངན་སེམས་མེད་ཅེས་ཏེ། །
1tj3



ལེགས་བཤད་བསྟན་བཅོས་ཕྱོགས་བསྒྲིགས།
ཕལ་བ་ཀུན་ལ་ཡིད་མི་བརྟན། །
རི་དྭགས་རྒྱུན་དུ་སེམས་བཟང་ཡང་། །
མཆེ་བ་ཅན་རྣམས་ཟས་སུ་བསྒོམ། །
བླུན་པོ་ལོག་པའི་ལམ་འགྲོ་ན། །
བླུན་པོ་ཉིད་དུ་གོ་བས་ཆོག །
མཁས་པ་ལོག་པའི་ལམ་འགྲོ་ན། །
རྒྱུ་མཚན་གང་ཞིག་དཔྱད་དགོས་སོ། །
མཁས་པས་ལོངས་སྤྱོད་ལྷག་པར་སྤྱད། །
མི་སྟེར་ན་ཡང་འཕྲོག་པ་མེད། །
ལོངས་སྤྱོད་ཉམས་པའི་ས་ཕྱོགས་སྤང་། །
མི་འཕྲོག་ན་ཡང་བན་སྐྱིས་འཇོམས། །
རང་གིས་ལེགས་པར་ཤེས་ན་ཡང་། །
བྱ་བ་ཐམས་ཅད་གྲོས་ཀྱིས་བསྒྲུབ། །
མི་གང་གྲོས་ལ་མི་དགའ་བ། །
འགྱོད་པ་རིན་གྱིས་ཉོ་བ་ཡིན། །
104



ས་སྐྱ་ལེགས་བཤད་ཀྱི་རྩ་བ།
ཉམ་ངའི་གྲོས་དག་བྱེད་པ་ན། །
མཛའ་ཡང་གསུམ་དུ་གྲོས་མི་བྱ། །
རོ་ལངས་སྒྲུབ་པའི་གྲོགས་ངན་ན། །
ཐོག་མར་སྒྲུབ་པོ་ཟ་བར་འགྱུར། །
ལེན་ཤེས་སྙོམས་པར་གཏོང་ལ་མཁས། །
དུལ་ཞིང་ཀུན་གྱི་ངོ་བསྲུང་བ། །
འཇིགས་མེད་བྱས་པ་ཆུད་མི་གཟན། །
མི་དེས་འདོད་ན་ས་ཀུན་ཐོབ། །
གལ་ཏེ་དགྲ་བོ་སྐྱབས་འོང་ན། །
དེ་ལ་མཆོད་ནས་སྙན་པ་བརྗོད། །
ཁྭ་ཏས་བྱི་བ་ལ་བརྟེན་ནས། །
བདེ་བ་ཐོབ་ཅེས་སྔོན་རབས་སྨྲ། །
གྲོགས་པོ་ངན་དང་ཐོས་པ་ངན། །
རྟོག་པ་ངན་དང་བྱ་བ་ངན། །
མཁས་པ་རྣམས་ཀྱིས་མི་བྱ་སྟེ། །
105



ལེགས་བཤད་བསྟན་བཅོས་ཕྱོགས་བསྒྲིགས།
བྱེད་ན་བླུན་པོ་གུད་ན་མེད། །་
ལེགས་པར་བརྟགས་ནས་བྱེད་པ་ལ། །
བྱ་བ་ཉམས་པ་ག་ལ་སྲིད། །
མིག་ལྡན་བརྟགས་ནས་འགྲོ་བ་ན། །
གཡང་སར་གོམ་པ་འདོར་རམ་ཅི། །
རང་གཞན་གཉིས་ཀ་འཕེལ་འགྱུར་བའི། །
ཡོན་ཏན་སློབ་ན་མཁས་པའི་རྟགས། །
རིག་པ་འགའ་ཞིག་མདའ་མཁན་ལྟར། །
ཤེས་པ་ཉིད་ན་ཆོ་འབྲང་འཇིག །
རང་ཉིད་ཅིས་ཀྱང་མཐོ་འདོད་ན། །
གཞན་ལ་ཕན་པ་འབའ་ཞིག་གྱིས། །
བྱད་ལ་བྱི་དོར་བྱེད་པ་རྣམས། །
སྔོན་དུ་མེ་ལོང་མི་འཕྱི་འམ། །
ཕ་རོལ་ཅི་ནས་གཞོམ་འདོད་ན། །
106



ས་སྐྱ་ལེགས་བཤད་ཀྱི་རྩ་བ།
རང་གི་ཡོན་ཏན་འབད་པས་སྒྲུབ། །
དགྲ་བོ་གསོད་པར་འདོད་པ་རྣམས། །
མཚོན་ཆ་འབད་ནས་སྒྲུབ་ལ་ལྟོས། །
གཡོ་ཅན་ཚིག་ལ་དྲོན་འཇུག་པས། །
དྲང་བོས་དེ་ལ་བརྟག་དཔྱད་དགོས། །
བསླུས་རྗེས་ཁོ་བོ་དྲང་ངོ་ཞེས། །
རང་ལ་བསྟོད་པས་ཅི་ཞིག་ཕན། །
གཡོ་ཅན་སོགས་ལ་གཡོ་སོགས་དང་། །
དྲང་བོ་སོགས་ལ་དྲང་བོ་སྟེ། །
མི་བརྟན་པ་ལ་བརྟན་དགོས་ཞེས། །
བྱ་བ་སྔོན་གྱི་ཡིག་ཚངས་ཡིན། །
མཁས་པས་རྟག་ཏུ་དགྲ་ལ་ཡང་། །
གཉེན་དེས་རྐྱེན་དུ་བྱས་ན་ལེགས། །
དེ་ཡིས་འདུམ་ལ་མི་ཕན་ཡང་། །
ངེས་པར་གནོད་སེམས་འཇིལ་བའི་སྨན། །
107



ལེགས་བཤད་བསྟན་བཅོས་ཕྱོགས་བསྒྲིགས་
ཚིག་ངན་བརྗོད་པས་འཇིག་རྟེན་དུ། །
འདོད་པ་འགྲུབ་པ་མི་སྲིད་ཀྱིས། །
ཡིད་ལ་རང་འདོད་བསྒྲུབ་ན་ཡང་། །
ངག་གིས་ཀུན་དང་མཐུན་པར་གྱིས། །
རང་དང་གཞན་གྱི་དོན་གྲུབ་ན། །
འཇམ་རྩུབ་ཇི་ལྟར་བྱས་ཀྱང་རུང་། །
ཐབས་ལ་མཁས་པའི་སྤྱོད་པ་ལ། །
གཡོ་སྒྱུ་ཐུབ་པས་མ་གསུངས་སོ། །
ཐ་མར་ཤིན་ཏུ་ཕན་པའི་གྲོས། །
འཕྲལ་ལ་སྡུག་ཀྱང་མཁས་པས་བསྟེན། །
རྒས་ཤིང་གདུངས་ན་ཡོན་ཏན་རྣམས། །
བུ་གཅིག་པ་ལ་མཁས་རྣམས་སློབ། །
ལོངས་སྤྱོད་ཧ་ཅང་འཕེལ་དྲགས་ན། །
དེ་ལ་རྒུད་པ་ཤིན་ཏུ་ཉེ། །
ཆུ་ཡིས་ཤིན་ཏུ་གང་བ་ཡི། །
108



ས་སྐྱ་ལེགས་བཤད་ཀྱི་རྩ་བ། །
རྫིང་བུ་སྟོང་ངམ་ཡང་ན་འདྲལ། ། །
སྐྱེ་བོ་འགའ་ལ་ཕན་པའི་ལས། །
ལ་ལས་དེ་ལ་འཇུག་མི་རུང༌། །
སྒོག་སྐྱ་རླུང་ལ་ཕན་མོད་ཀྱི། །
མཁྲིས་པའི་ནད་ལ་དུག་ཏུ་འགྱུར། །
ཉམ་ཆུང་རྟག་ཏུ་བསྐྱང་དགོས་དང་། །
འགྲོགས་ན་ཆེན་པོ་ཉམས་དོགས་ཡོད། །
ཞུན་མར་སྣོད་དུ་བཞག་གྱུར་ན། །
སྣོད་ལ་བྱི་བས་མི་དྲུག་གམ། །
ངན་པ་རྣམས་ལ་བརྟེན་བྱས་ན། །
ངན་པའི་ཤན་གྱིས་རང་ལ་གནོད། }
ཡུར་བའི་ཆུ་ལ་བརྟེན་པ་ཡི། །
ཉ་རྣམས་ཞིང་ལ་འགྲེམས་ལ་ལྟོས། །
གཞུང་ངན་བདག་ལ་བརྟེན་འཆའ་ན། །
109



ལེགས་བཤད་བསྟན་བཅོས་ཕྱོགས་བསྒྲིགས།
དེ་ལ་ཅུང་ཟད་བྱིན་ཏེ་བསླད། །
ཁྱིམ་དུ་ལྟས་ངན་བྱུང་གྱུར་ན། །
ནོར་ལས་ཕྲིས་ཏེ་བཟློག་པ་དགོས། །
དམ་པ་གཞན་དུ་འགྲོ་ན་ཡང་། །
བསྙེན་བཀུར་བྱས་ཏེ་ཉེ་བར་བཞག །
ནོར་བུ་རིན་ཆེན་རྟག་མཆོད་ན། །
བཀྲ་ཤིས་དཔལ་དང་བསམ་པ་འགྲུབ། །
དམན་པའི་སྐྱེ་བོ་བསྟོད་དྲགས་ན། །
ཕྱི་ནས་དེ་ཉིད་ཁྱད་དུ་གསོད། །
མཁའ་ལ་མི་གཙང་གཏོར་གྱུར་ན། །
འཐོར་བ་པོ་ཡི་སྤྱི་བོར་འབབ། །
སྐྱེ་བོ་བློ་ལྡན་མགོ་སྨད་ན། །
སྨོད་བྱེད་ཉིད་ལ་ཉེས་པ་འཕོག །
མར་མེ་ཐུར་དུ་ཁ་བསྟན་ན། །
་ སྟོན་པ་པོ་ཡི་ལག་པ་སྲེག །
110



ས་སྐྱ་ལེགས་བཤད་ཀྱི་རྩ་བ།
གང་དང་གང་གི་གནས་ཡིན་པར། }
དེ་དང་དེ་ཡི་གནས་སུ་བཞག །
གཙུག་རྒྱན་རྐང་བར་མི་གདགས་ཏེ། ། .
རྐང་བའི་རྐང་རྒྱན་སྤྱི་གཙུག་མིན། །
བྱ་བ་ཆེན་པོ་སྒྲུབ་པའི་ཚེ། །
འབད་པ་ཡིས་ནི་གྲོགས་བཟང་བསྟེན། །
ནགས་ཚལ་ཆེན་པོ་མེས་བསྲེག་ན། །
རླུང་ཞིག་ཅི་ནས་གྲོགས་སུ་དགོས། །
བྱམས་པས་ཁྱབ་པའི་ཚིག་སྨྲ་བ། །
བསྒྲུབ་སླ་གཞན་དགའ་སྡུད་པའི་མཆོག །
ནོར་གྱིས་མགུ་བར་སུ་ཡིས་ནུས། །
ལུས་སྲོག་བཏང་ཡང་ཕྱེད་མི་ཚིམ། །
ཕོངས་ཀྱང་གདུང་བར་མི་བྱ་སྟེ། །
འབྱོར་ཡང་དགའ་བས་དྲེགས་མི་བྱ། །
ལས་ཀྱི་འཕེན་པ་རྒྱང་རིང་བས། །
111



ལེགས་བཤད་བསྟན་བཅོས་ཕྱོགས་བསྒྲིགས།
སྐྱིད་སྡུག་སྣ་ཚོགས་ད་གདོད་འབྱུང་། །
རབ་ཏུ་བྱེད་པ་དགུ་བ། ཆོས་བརྟག་པ།
འགྲོ་མགོན་སངས་རྒྱས་བཞུགས་བཞིན་དུ། །
སྟོན་པ་གཞན་ལ་གུས་བྱེད་པ། །
ཡན་ལག་བརྒྱད་ལྡན་ཆུ་འགྲམ་དུ། །
བ་ཚུའི་ཁྲོན་པ་བརྐོ་བ་ཡིན། །
དངོས་པོ་གང་དང་གང་ལ་ཡང་། །
གོམས་ན་དཀའ་བ་ཅི་ཡང་མེད། །
བཟོ་ཡི་རིག་བྱེད་སྦྱངས་པ་ལྟར། །
དམ་ཆོས་དཀའ་བ་མེད་པར་འགྲུབ། །
གང་ཞིག་ཉུང་ངུས་ཆོག་ཤེས་པ། །
དེ་ཡི་ལོངས་སྤྱོད་ཟད་མི་ཤེས། །
ཆོག་ཤེས་མེད་པར་ཚོལ་བ་ལ། །
112



ས་སྐྱ་ལེགས་བཤད་ཀྱི་རྩ་བ།
སྡུག་བསྔལ་ཆར་བཞིན་རྒྱུན་དུ་འབབ། །
ནམ་དགོས་ཚེ་ན་ལེན་པ་ཡི། །
ནོར་ནི་སྦྱིན་པར་ཐུབ་པས་གསུངས། །
བསགས་པའི་ནོར་ནི་སྦྲང་རྩི་ལྟར། །
ནམ་ཞིག་གཞན་གྱིས་སྤྱོད་པར་འགྱུར། །
འཇིག་རྟེན་འདི་ན་བུན་བཏང་བས། །
དངོས་པོ་ཐོབ་པའི་ངེས་པ་མེད། །
སློང་ལ་བྱིན་ན་འབད་མེད་པར། །
ཆུང་ཡང་བརྒྱ་འགྱུར་ཐོབ་པ་ཡིན། །
འཇུངས་ལ་ཕྱུག་པོ་མི་སྲིད་ཅིང་། །
གཏོང་ལ་དབུལ་བོ་མི་སྲིད་པས། །
འཇུངས་པ་ནོར་དད་ཆུང་བ་དང་། །
གཏོང་བ་ནོར་ལ་རྔམ་པ་འདྲ། །
བྱིན་ན་དབུལ་འགྱུར་དོགས་པ་ཡིས། །
113



ལེགས་བཤད་བསྟན་བཅོས་ཕྱོགས་བསྒྲིགས།
འཇུངས་པས་སྦྱིན་པ་མི་གཏོང་ལ། །
སེར་སྣས་ངེས་པར་ཕོངས་འགྱུར་བས། །
བློ་ལྡན་ཅུང་ཟད་རྙེད་པ་གཏོང་། །
བཞག་ན་ནོར་སྐྱེད་མི་འཕེལ་བས། །
ཚོང་བས་ཟོང་རྣམས་འགྲེམས་པ་ལྟར། །
བསགས་ན་དབང་ཕྱུག་མི་ཐོབ་པས། །
མཁས་པས་ཚོང་བཞིན་ཕྱོགས་བཅུར་སྟེར། །
བྱེ་བ་སྟོང་ཕྲག་གཏེར་ཡོད་ཀྱང་། །
སུ་ཞིག་ལ་ཡང་གཏོང་མི་བྱེད། །
དེ་དག་འཇིག་རྟེན་འདི་དབུལ་ཞེས། །
ཐོས་མང་རྣམས་ཀྱིས་དེ་སྐད་བཤད། །
རིགས་རྒྱུད་རྒུད་ཀྱིས་དོགས་པས་ན། །
བློ་ཆུང་ཅུང་ཟད་རྙེད་པ་གསོག །
མཁས་པ་རིགས་རྒྱུད་མཐོ་ཐོབ་ཕྱིར། །
གསུག་བཞིན་གཞན་ལ་སྦྱིན་པ་གཏོང་། །
114



ས་སྐྱ་ལེགས་བཤད་ཀྱི་རྩ་བ།
རིགས་རྒྱུད་ཕྱུག་པོར་བྱ་སྙམ་ནས། །
རང་ཉིད་བཙོངས་ནས་བུ་ལ་སྟེར། །
བུ་ངན་ཕ་ལ་རྒོལ་བཞིན་དུ། །
ནོར་རྣམས་བརླགས་ནས་ཁྱི་བཞིན་འཁྱམ། །
ཇི་ལྟར་ཕ་མ་བུར་བྱམས་ཀྱང་། །
དེ་ལྟར་བུ་ཚས་ཕ་མ་མིན། །
ཕ་མས་བུ་ཚ་བསྐྱངས་བསྐྱངས་ནས། །
ཕ་མ་རྒས་ན་བུ་ཚས་བརྙས། །
ནོར་གསོག་འཇུངས་པའི་ཕྱུག་པོ་དང་། །
དགོས་སར་གཏོང་བའི་ཕྱུག་པོ་གཉིས། །
རང་དང་རིགས་རྒྱུད་གཉིས་ཀ་ལ། །
འཇིག་རྟེན་གཞན་གྱིས་བྱེ་བྲག་འབྱེད། །
སྲིད་པའི་ཁོལ་པོར་གྱུར་པ་རྣམས། །
སྲོག་དང་བསྡོས་ནས་ནོར་ཕྱིར་འབྲང་། །
ཆོག་ཤེས་ཅན་གྱིས་ནོར་རྙེད་ཀྱང་། །
115



ལེགས་བཤད་བསྟན་བཅོས་ཕྱོགས་བསྒྲིགས།
དེས་པ་བཞིན་དུ་གཞན་ལ་སྟེར། །
བདོག་པ་བཏང་བས་སྦྱིན་པ་རྫོགས། །
དེ་ལ་ཁྲོ་ན་བཟོད་པ་འཕེལ། །
ཚིམ་ན་རྗེས་སུ་ཡི་རང་བསྒོམ། །
དེས་ན་སྦྱིན་པ་ཆོས་ཀྱི་མཆོག །
སྡུག་བསྔལ་རྒྱ་མཚོའི་སྣོད་གྱུར་པའི། །
ལུས་འདི་དགྲ་དང་འདྲ་མོད་ཀྱི། །
བློ་དང་ལྡན་པས་འཁོལ་ཤེས་ན། །
འདི་ལ་བསོད་ནམས་རྟེན་དུ་རུང་། །
སྐད་ཅིག་འཇིག་པའི་ཚེ་ན་ཡང་། །
དགེ་བའི་བག་ཆགས་རིང་དུ་འཁྱེར། །
རླུང་གིས་བསྒོས་པའི་ཙན་དན་དྲི། །
རིང་དུ་འཐུལ་ཡང་དགའ་བ་བསྐྱེད། །
ཡུན་རིང་བདེ་བ་སྤྱད་སྤྱད་ནས། །
116



ས་སྐྱ་ལེགས་བཤད་ཀྱི་རྩ་བ།
འབྲལ་བའི་སྡུག་བསྔལ་ལྷག་པར་ཆེ། །
རང་དབང་མེད་པར་འཆི་དགོས་པ། །
འདི་ལ་རྟག་འཛིན་དེ་དག་བརླག །
གཉེན་བཤེས་ཀུན་གྱིས་མཐའ་བསྐོར་ཏེ། །
གཅོམ་བསྐྱུངས་མིག་རྩ་ཤིན་ཏུ་ཞན། །
གང་ཕྱོགས་འགྲོ་བའི་གཏོལ་མེད་པ། །
དེ་ཚེ་དགེ་བ་གཞན་རྣམས་ཕུང་། ། །
ངན་སོང་གསུམ་པོའི་ནད་རྣམས་ནི། །
མ་བྱུང་བ་ནས་གསོ་བར་བྱ། །
གནམ་ལྕགས་མགོ་ལ་བབ་པ་ལྟར། །
ཐོག་ཏུ་བབས་ན་ཅི་བྱར་ཡོད། །
མཛའ་བཤེས་ཀུན་དང་བྲལ་བ་དང༌། །
ངེས་པར་འཆི་བ་ཤེས་བཞིན་དུ། །
ད་དུང་བདེ་བར་གཉིད་ཕེབས་པ། །
བདག་ཉིད་སྙིང་ལ་ཅི་ཞིག་ཞུགས། །
117



ལེགས་བཤད་བསྟན་བཅོས་ཕྱོགས་བསྒྲིགས།
གང་གིས་བརྩོན་པར་མི་ནུས་ཀྱང་། །
ཅི་ནས་ངན་འགྲོར་མི་ལྟུང་བྱ། །
དཔའ་བོས་དགྲ་སྡེ་མ་སོད་ནའང་། །
རང་ཕྱོགས་གསོད་པར་བྱེད་དམ་ཅི། །
འཕྲལ་དུ་ཅུང་ཟད་སྡུག་ན་ཡང་། །
རྒྱུན་དུ་བདེ་བ་མཁས་པས་བསྟེན། །
གཏར་བསྲེག་དག་གིས་ནད་འདོན་པ། །
སྨན་པ་མཁས་པའི་གཞུང་ལུགས་ཡིན། །
གལ་ཏེ་གཞན་དག་ཕུན་ཚོགས་པས། །
བདག་གི་ཡིད་ལ་མི་བཟོད་ན། །
དེ་ཡིས་རང་འབྱོར་འཛོམས་པའི་ཕྱིར། །
རང་ལ་ཕྲག་དོག་བྱེད་པར་ཟད། །
གནོད་པར་བྱ་ཕྱིར་དགྲ་འཇོམས་ན། །
ཁྱོད་ཀྱིས་ཁྲོ་བ་ཁོ་ན་ཆོམས། །
ཁྲོ་བས་འཁོར་བ་ཐོག་མེད་ནས། །
118



ས་སྐུ་ལེགས་བཤད་ཀྱི་རྩ་བ།
བདག་ལ་གནོད་པ་མཐའ་ལས་འདས། །
གལ་ཏེ་དགྲ་ཀུན་བརླག་འདོད་ན། །
བསད་པས་དེ་ཀུན་ག་ལ་འཛད། །
རང་གི་ཁྲོ་བ་གཅིག་བཅོམ་པས། །
དགྲ་ཀུན་ཅིག་ཅར་བསད་པ་ཡིན། }
མཐུ་ཆེན་གཟུ་ལུམས་སྤྱོད་པ་ལ། །
ཁྲོས་ན་རང་ལ་ལྷག་པར་གནོད། །
དམ་པ་ཉེ་བར་ཞི་བ་ལ། །
ཁྲོ་བར་བྱ་རྒྱུ་ག་ལ་ཡོད། །
སྡོང་བུ་གཅིག་ལས་སྐྱེས་པ་ཡི། །
རྩྭ་རྣམས་རླུང་གིས་ཕྱོགས་བཅུར་འཐོར། །
དེ་བཞིན་ལྷན་ཅིག་སྐྱེས་པ་ཡི། །
སྐྱེ་བོ་ལས་ཀྱིས་སོ་སོར་འབྲལ། །
སྔོན་ཆད་མ་མཐོང་འབྲེལ་བར་འཐམས། །
119



ལེགས་བཤད་བསྟན་བཅོས་ཕྱོགས་བསྒྲིགས།
དེ་ནས་སླར་ཡང་གཞན་འགྲོ་བའི། །
མི་དེ་བདག་དང་ཅིར་འབྲེལ་ན། །
ཤི་ནས་མྱ་ངན་ཆེན་པོ་བྱེད། །
རང་དོན་འབད་པས་བསྒྲུབ་འདོད་ན། །
དེ་ཡིས་དང་པོར་གཞན་དོན་སྒྲུབས། །
རང་དོན་ཁོ་ན་གཙོར་བྱེད་པ། །
དེ་ཡིས་རང་དོན་འགྲུབ་མི་སྲིད། །
མི་གང་གཞན་དོན་གཙོར་བྱེད་ན། །
གཡོ་ཅན་རང་དོན་སྒྲུབ་པ་འདྲ། །
རང་དོན་འབའ་ཞིག་གཙོར་བྱེད་པ། །
གཞན་མགོ་འདོན་ཕྱིར་དྲང་བ་འདྲ། །
བློ་ལྡན་ཚེ་འདི་བསྒྲུབ་ན་ཡང་། །
ཆོས་ཀྱིས་བསྒྲུབ་ན་བདེ་བར་འགྲུབ། །
དམ་པ་རྣམས་དང་ཆོམ་རྐུན་གྱི། {
ཕུན་སུམ་ཚོགས་པའི་ཁྱད་པར་ལྟོས། །
12



ས་སྐྱ་ལེགས་བཤད་ཀྱི་རྩ་བ།
མི་རྣམས་ཚེ་ཐུང་དེ་ཡི་ཕྱེད། །
མཚན་མོ་གཉིད་ལོག་ཤི་དང་འདྲ། །
ན་རྒའི་སྡུག་བསྔལ་སྣ་ཚོགས་ཀྱིས། །
ཕྱེད་པོའང་བདེ་བར་སྤྱད་དུ་མེད། །
སྐྱེ་བོ་ཀུན་གྱི་དྲུང་སྡོད་པའི། །
འཆི་བདག་གལ་ཏེ་མངོན་སུམ་མཐོང་། །
བྱ་བ་གཞན་དག་ལྟ་ཅི་སྨོས། །
ཟ་བར་དྲན་པའི་ནུས་པ་མེད། །
ཁྱོད་ཀྱིས་བྱ་བ་ཟིན་ནམ་ཞེས། །
འཆི་བདག་སྡོད་པར་མི་འགྱུར་གྱིས། ；
ངེས་པར་བྱ་དགོས་ཡོད་ན་ནི། །
དེ་རིང་ཉིད་དུ་བརྟུན་ལ་གྱིས། །
བདག་གི་བྱ་བ་མ་ཟིན་པས། །
རེ་ཞིག་དེ་རིང་ཁྱོད་བཞུགས་ཞེས། །
མཆི་མས་བརྣངས་ཏེ་གསོལ་བཏབ་ཀྱང་། །
121



ལེགས་བཤད་བསྟན་བཅོས་ཕྱོགས་བསྒྲིགས།
འཆི་བདག་བཅོས་སུ་ག་ལ་རུང་། །
འདུ་འཛི་སྤངས་པ་བདེ་བ་སྟེ། །
མིན་ན་བཟང་བོ་རྣམས་དང་འགྲོགས། །
དུག་སྦྲུལ་གསོ་བ་ག་ལ་ལེགས། །
གསོ་ན་བཟླས་བརྗོད་བརྩོན་པར་བྱ། །
སེམས་ནི་རྣམ་པར་གཡེངས་པ་ལ། །
དམ་ཆོས་བསྒྲུབ་པའི་གོ་སྐབས་མེད། །
ཉེ་བར་ཞི་བར་གནས་པ་ལ། །
སེམས་ནི་ལས་རུང་ཤིན་ཏུ་ཉེ། ། ་
དམིགས་པ་ཀུན་ལ་རབ་མཁས་ཤིང་། །
ཏིང་ངེ་འཛིན་གྱིས་སེམས་དུལ་བ། །
འཕགས་པའི་ཆོས་ལ་རབ་སྦྱངས་ན། །
ཡོན་ཏན་ཀུན་གྱི་ཞིང་ས་ཡིན། །
བླུན་པོ་སློབ་པ་ངོ་ཚར་འཛིན། །
122



ས་སྐྱ་ལེགས་བཤད་ཀྱི་རྩ་བ།
མཁས་རྣམས་མ་བསླབས་ངོ་ཚར་འཛིན། །
དེས་ན་མཁས་རྣམས་རྒས་གྱུར་ཀྱང་། །
ཕྱི་མའི་དོན་དུ་རིག་པ་སློབ། །
ཤེས་རབ་མེད་པའི་རྒྱུ་མཚན་གྱིས། །
བླུན་པོ་ཡོན་ཏན་མི་སློབ་ལོ། །
བརྟགས་ན་ཤེས་རབ་མེད་ཉིད་ཀྱིས། །
བླུན་པོས་འབད་པ་ལྷག་པར་དགོས། །
སྐྱེ་བ་སྔ་མར་མ་བསླབས་པས། །
ཚེ་འདིར་བླུན་པོར་མཐོང་ནས་ནི། །
ཕྱི་མར་བླུན་པོར་སྐྱེ་དོགས་པས། །
ཚེ་འདིར་དཀའ་ཡང་འབད་དེ་མཉན། །
བསྒོམ་ན་ཐོས་པ་མི་དགོས་ཞེས། །
བླུན་པོ་བློ་རྒྱ་ཆུང་ངུ་སྨྲ། །
ཐོས་པ་མེད་པར་བསྒོམ་པ་ཙམ། །
འབད་ཀྱང་དུད་འགྲོའི་སྒྲུབ་ཐབས་ཡིན། །
123



ལེགས་བཤད་བསྟན་བཅོས་ཕྱོགས་བསྒྲིགས།
རྒྱུ་འབྲས་བསླུ་བ་མེད་པ་འདི། །
ཐམས་ཅད་མཁྱེན་པའི་ཁྱད་ཆོས་ཡིན། །
མ་བསླབས་པ་ལ་ཀུན་མཁྱེན་དུ། །
འགྲོ་ན་རྒྱུ་འབྲས་ག་ལ་བདེན། །
ཐོས་པ་མེད་པའི་བསྒོམ་པ་དེ། །
རེ་ཞིག་གྲུབ་ཀྱང་མྱུར་དུ་འཇིག །
གསེར་དངུལ་ལེགས་པར་བཞུ་ན་ཡང་། །
མེ་དང་བྲལ་ན་སྲ་བར་འགྱུར། །
ཤེས་རབ་ཀྱིས་ནི་གཏིང་བརྟགས་ནས། །
ཉེས་རྒྱུ་སྤོང་བ་སྒོམ་པ་ཡིན། །
ལུས་ཀྱི་དྲི་མ་བཀྲུས་པ་ལྟར། །
བསྒོམས་ཀྱང་རིང་ཞིག་ལོན་ནས་ལྡོག །
རྒྱུ་འབྲས་ཕུལ་བྱུང་མ་ཚོགས་པར། །
བདག་མེད་རྟོགས་ཀྱང་འཚང་མི་རྒྱུ། །
ཐབས་མཆོག་དག་གིས་མ་བསྒྲུབས་པའི། །
324



ས་སྐྱ་ལེགས་བཤད་ཀྱི་རྩ་བ།
བདེན་པར་མཐོང་ཡང་དགྲ་བཅོམ་མིན། ༈
དེས་ན་ཆོས་རྣམས་ལེགས་རྟོགས་ཏེ། །
ཏིང་ངེ་འཛིན་ལ་སེམས་བཞག་ན། །
ཉེས་པ་བག་ཆགས་དང་བཅས་པ། །
གང་གིས་སྤངས་པ་རྫོགས་འཚང་རྒྱ། །
གང་ལ་བློ་གྲོས་མི་ལྡན་ན། །
བསྟན་བཅོས་ལེགས་ཀྱང་སུ་ཞིག་ལེན། །
ནོར་བུས་སྤྲས་པའི་གསེར་གྱི་རྒྱུན། །
མཛེས་ཀྱང་བ་ལང་ག་ལ་ལྟ། །
མཁས་པ་རྣམས་ཀྱིས་ལེགས་བཤད་ཀུན། །
ཤིན་ཏུ་བདེན་པར་གོ་བཞིན་དུ། །
དེ་དོན་ཉམས་སུ་མི་ལེན་ན། །
བསྟན་བཅོས་ཤེས་ཀྱང་ཅི་ཞིག་བྱ། །
རང་ལ་དགོས་པའི་བསྟན་བཅོས་རྣམས། །
125



ལེགས་བཤད་བསྟན་བཅོས་ཕྱོགས་བསྒྲིགས།
ཉི་མ་རེ་རེར་ཚིག་རེ་ཟུངས། །
གྲོག་མཁར་དང་ནི་སྦྲང་རྩི་ལྟར། །
རིང་བོར་མི་ཐོགས་མཁས་པར་འགྱུར། །
ལེགས་པར་སྤྱོད་ལ་འཇུག་འདོད་ན། །
ཅི་ནས་དེ་ཡི་ཁ་མཉན་ཏེ། །
རྣམ་པ་ཀུན་ཏུ་སྲན་བཙུགས་ནས། །
སྲོག་ལ་བབས་ཀྱང་ལུགས་བཞིན་བསྐྱང་། །
དེ་ལ་འབད་པས་གཞུང་ལུགས་ནས། །
འབྱུང་བཞིན་གཉེན་པོས་བསྒྲུབ་ནུས་ན། །
མཁས་རྣམས་རྫུན་པ་མི་གསུང་གི ། །
འདི་ཡི་ཕན་ཡོན་ཕྱི་ནས་ལྟོས། །
སྔོན་ཡང་འདི་བཞིན་སྤྱད་རྣམས་འཕེལ། །
ད་ལྟ་ན་ཡང་དེ་ལྟར་མཐོང་། །
གཏན་ཚིགས་བཟང་བོ་འདི་ཡིས་ནི། །
མ་འོངས་རྣམས་ཀྱང་ཕུན་ཚོགས་འཐོབ། །
126



ས་སྐྱ་ལེགས་བཤད་ཀྱི་རྩ་བ།
བློ་ལྡན་རང་གིས་ཤེས་ན་ཡང་། །
མཁས་པའི་གཞུང་ལུགས་གུས་པས་བལྟ། །
རིན་ཆེན་ཤིན་ཏུ་བཟང་བོ་ཡང་། །
མ་བཙོངས་བར་དུ་རིན་ཐང་ཆུང་། །
ནགས་ཚལ་ཤིན་ཏུ་མང་མོད་ཀྱང་། །
ཙན་དན་ས་མཆོག་སྐྱེ་བ་ཉུང་། །
དེ་བཞིན་མཁས་པ་མང་ན་ཡང་། །
ལེགས་བཤད་འབྱུང་བ་ཤིན་ཏུ་དཀའ། །
རྟ་མཆོག་འགྲོ་བའི་ཚེ་ན་ཤེས། །
གསེར་དངུལ་བཞུ་ན་ཤེས་པར་འགྱུར། །
གློང་ཆེན་གཡུལ་ངོར་ཤེས་འགྱུར་ཏེ། །
མཁས་པ་ལེགས་བཤད་རྩོམ་ན་ཤེས། །
གང་ཞིག་འཇིག་རྟེན་ཐམས་ཅད་ཀྱིས། །
རང་ལ་ཚད་མར་བྱེད་འདོད་ན། །
དེ་ཡིས་གཞུང་འདི་ལེགས་བརྟགས་ཏེ། །
127



ལེགས་བཤད་བསྟན་བཅོས་ཕྱོགས་བསྒྲིགས།
གཉེན་པོ་བསྐྱེད་ལ་འབད་དེ་བསྒྲུབ། །
འཇིག་རྟེན་བྱ་བ་ལེགས་ཤེས་པ། །
དེ་ཡིས་དམ་པའི་ཆོས་ལུགས་འགྲུབ། །
དེས་ན་ཆོས་ལུགས་སྤྱོད་པ་དེ། །
བྱང་ཆུབ་སེམས་དཔའི་རྣམ་ཐར་ཡིན། །
འཚོ་བྱེད་ཟས་སུ་སྒྲོ་བཏགས་ནས། །
སྨན་གྱིས་ནད་ཆེན་གསོ་བ་ལྟར། །
འཇིག་རྟེན་ལུགས་ཀྱི་རྗེས་འབྲངས་ནས། །
བདག་གིས་དམ་པའི་ཆོས་འདི་བསྟན། །
ཐོས་པ་རྒྱ་མཚོའི་གླིང་ལས་ལེགས་འཁྲུངས་ནས། །
བློ་གྲོས་ཀླུ་ཡི་དབང་བོས་ཡོངས་བཟུང་བ། །
དཔལ་ལྡན་ལེགས་པར་བཤད་པ་རིན་ཆེན་གཏེར། །
བློ་གསལ་བློ་ཡི་བང་མཛོད་དགང་བ་དང་། །
མཁས་པ་རྣམས་ཀྱི་འདོད་དགུ་བསྒྲུབ་པའི་ཕྱིར། །
128



ས་སྐྱ་ལེགས་བཤད་ཀྱི་རྩ་བ།
ཤཱཀྱའི་དགེ་སློང་ཀུན་དགའ་རྒྱལ་མཚན་དཔལ། །
བཟང་བོས་དགེ་བའི་ཡིད་ཀྱིས་ལེགས་བརྟགས་་་་་་་
ནས། །
ཕྱོགས་རྣམས་གསལ་བར་བྱ་ཕྱིར་འདི་ཕྱེའོ། །
དེ་ལས་བྱུང་པའི་དགེ་བ་དྲི་མ་མེད། །
བསིལ་ཟེར་བྱེད་པོའི་འོད་ལྟར་རབ་གསལ་བས། །
སྐྱེ་བོ་སྙིང་གི་མུན་པ་ཕྱིར་བསལ་ཏེ། །
བློ་གསལ་བློ་ཡི་ཀུ་མུད་རྒྱས་གྱུར་ཅིག །
ཤེས་བྱ་ཀུན་ལ་རབ་སྦྱངས་པས། །
ཐམས་ཅད་མཁྱེན་པ་ཐོབ་བྱའི་ཕྱིར། །
དེས་ན་བདག་གི་བསྟན་བཅོས་འདི། །
རྫོགས་པའི་སངས་རྒྱས་ཐོབ་ཕྱིར་བྱས། །
ལེགས་པར་བཤད་པ་རིན་པོ་ཆེའི་གཏེར་ཞེས་བྱ་བའི་བསྟན་བཅོས། ཡུལ་
བྱང་ཕྱོགས་ཀྱི་རྒྱུད་ཁ་བ་ཅན་གྱི་ལྗོངས། བྱང་ཆུབ་ཀྱི་སྙིང་བོ་རྡོ་རྗེའི་གདན་
ལས་དཔག་ཚད་བརྒྱ་བགྲོད་པའི་གནས། གཙང་ལ་སྟོད་གྲོམ་པ་དཔལ་ས་སྐྱའི་
གཙུག་ལག་ཁང་དུ་གནས་པ། འཇམ་པའི་དབྱངས་ཀྱི་ཐུགས་ཀྱི་འོད་ཟེར་གྱིས་
༣༡



ལེགས་བཤད་བསྟན་བཅོས་ཕྱོགས་བསྒྲིགས།
བློའི་པདྨོའི་ཟེའུ་འབྲུ་ཅུང་ཟད་ཁ་ཕྱེ་བས། སྒྲ་དང་། ཚད་མ་དང་། སྙན་ངག་
དང་། སྡེབ་སྦྱོར་དང་། ཚིག་གི་རྒྱན་དང་། བདེ་བར་གཤེགས་པའི་གསུང་རབ་
ཀྱི་དོན་ཡོངས་སུ་གྲགས་པ་ཕལ་མོ་ཆེ་ཐོས་ཤིང་རྟོགས་ནས་ཁོང་དུ་ཆུད་ཅིང་་་་་
འདྲིས་པར་བྱས་པས། ལུང་དང་རིགས་པ་དང་མན་ངག་གི་གནད་ཕྱིན་ཅི་མ་
ལོག་པར་བློ་གྲོས་ཀྱི་སྣང་བ་ཐོབ་པ། འཆད་པ་དང་། རྩོམ་པ་དང་། རྩོད་པ་ལ་
སོགས་པའི་ཚུལ་ལ་སྤོབས་པ་དགེ་བ་ཅན། ཤཱཀྱུའི་དགེ་སློང་རིགས་པར་སྨྲ་བ་
ཀུན་དགའ་རྒྱལ་མཚན་དཔལ་བཟང་བོ་ཞེས་བྱ་བས། དཔལ་ས་སྐྱའི་དགོན་
པར་ལེགས་པར་སྦྱར་བ་རེ་ཞིག་རྫོགས་སོ། །མངྒ་ལཾ། །
130



ས་སྐྱ་ལེགས་བཤད་ཀྱི་འགྲེལ་བ།
༄༅། །ལེགས་པར་བཤད་པ་རིན་པོ་ཆེའི་གཏེར་གྱི་རྣམ་
པར་བཤད་པ་དགོས་འདོད་ཀུན་འབྱུང་ཞེས་
བྱ་བ་བཞུགས་སོ། །
བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །རབ་མཛེས་
གསེར་གྱི་ལྷུན་པོ་ལྟ་བུར་རབ་ཏུ་བརྗིད་པའི་སྐུ་མཆོག་འཇིག་རྟེན་གཙོ་བོ་རྣམས་
ཀྱིས་མཆོད་པའི་ཕུལ། །རབ་ཟབ་བརྒྱད་ཁྲི་བཞི་སྟོང་ཆོས་རྔ་རབ་ཏུ་སྙན་པའི་
གསུང་མཆོག་དག་གིས་བདུད་དང་མུ་སྟེགས་ཕམ་པར་མཛད། །རབ་གསལ་ཡེ་
ཤེས་རྒྱ་མཚོ་ཟད་མེད་རབ་ཏུ་མངའ་བའི་ཐུགས་མཆོག་ཉིད་ཀྱིས་སྒྲིབ་གཉིས་་་
བག་ཆགས་གཏན་ནས་བཅོམ། །རབ་མཆོག་བླ་མ་ཤཱཀྱའི་ཏོག་ལ་རབ་ཏུ་བདག་
གི་སེམས་མཆོག་དད་ཅིང་སྒོ་གསུམ་གུས་པས་ཕྱག་འཚལ་ལོ། །མཁྱེན་པའི་ཤེས་
བྱ་རྒྱ་ཆེ་མཁའ་ལྟར་ཡངས་པ་ལ། །མཁྱེན་དང་བརྩེ་བའི་རྟ་བདུན་རྒྱས་པའི་
དཀྱིལ་འཁོར་ཅན། །མཁྱེན་བརྩེ་ནུས་པའི་ཟེར་གྱིས་འགྲོ་བློའི་མུན་པ་སེལ། །
མཁྱེན་པའི་གཏེར་མངའ་རྗེ་བཙུན་འཇམ་པའི་དཔལ་ལ་འདུད། །རྒྱལ་བའི་
131



ལེགས་བཤད་བསྟན་བཅོས་ཕྱོགས་བསྒྲིགས།
གསུང་རབ་དྲི་མ་མེད་པ་རྣམས། །རྒྱལ་བའི་དགོངས་པ་ཇི་བཞིན་ལེགས་སྟོན་པ།།
རྒྱལ་ཀུན་མཁྱེན་རབ་མི་ཡི་ཟློས་གར་ཅན། །རྒྱལ་བའི་དབང་བོ་བླ་མ་མཆོག་
དེས་སྐྱོངས། །གང་གིས་མཁའ་མཉམ་འགྲོ་བའི་དོན་སྒྲུབ་ཕྱིར། །རབ་འབྱམས་
བསྟན་བཅོས་མཐའ་ཡས་བརྩམས་པ་ཡི། །ཆ་ཤས་ཙམ་གྱིས་ཚུལ་དང་ཚུལ་མིན་
འབྱེད། །ལེགས་བཤད་རིན་ཆེན་གཏེར་གྱི་མཛོད་སྒོ་ཕྱེ། །ཨ་ཧོ་འགྲོ་བའི་མ་རིག་
མུན་པ་སེལ། །བདེ་གཤེགས་བསྟན་པ་དྲི་མེད་ཆེས་ཆེར་སྤེལ། །ལོག་པར་ལྟ་བའི་
སྤོབས་པ་འཇོམས་བྱེད་ཅིང་། །དཔྱོད་ལྡན་རེ་བ་སྐོང་བའི་བསྟན་བཅོས་ཆ། །ད་
ལྟའི་ལེགས་བཤད་རིན་ཆེན་གཏེར། །མཁས་རྨོངས་ཀུན་གྱིས་གོ་བདེའི་ཕྱིར། །
རྣམ་བཤད་དགོས་འདོད་ཀུན་འབྱུང་འདི། །གུས་པའི་ཡིད་ཀྱིས་སྤྲོ་བར་བྱ། །
ཚུལ་འདི་འཆད་ལ་མཆོག་གསུམ་དང་། །ཡི་དམ་ལྷ་དང་དྲང་སྲོང་གིས། །དགེ་
ལེགས་སྩོལ་ཅིག་ཆོས་སྲུང་དང་། །ནོར་སྐྱོང་ཚོགས་ཀྱིས་འདོད་དོན་སྒྲུབས། །
ཞེས་མཆོད་པར་བརྗོད་ནས། བཤད་པར་བྱ་བའི་བསྟན་བཅོས་འདི་ཉིད་རྩོམ་
པ་པོའི་ཡོན་ཏན། ཇི་ལྟར་བརྩམས་པའི་ཚུལ། བཤད་པ་རང་གི་ངོ་བོ་དང་
གསུམ་མོ། །
དང་པོ་ནི། རྒྱལ་བ་གཉིས་པ་ཆོས་ཀྱི་རྗེ་དཔལ་ལྡན་ས་སྐྱ་པཎྜི་ཏ་ཆེན་པོ་
ཀུན་དགའ་རྒྱལ་མཚན་དཔལ་བཟང་བོ་ཞེས་གྲགས་པའི་རྒྱལ་མཚན་འགྲོ་་་་་
ཀུན་གྱི་གཙུག་ན་མཛེས་པ། གང་དེའི་རྣམ་ཐར་རྒྱས་པ་ནི་རྒྱ་མཚོ་ལྟར་ཟབ་
ཅིང་རྒྱ་ཆེ་བས་བདག་ཅག་རྣམས་ཀྱིས་བརྗོད་ཅིང་དཔག་པར་དཀའ་ཡང་།
132



ས་སྐྱ་ལེགས་བཤད་ཀྱི་འགྲེལ་བ།
འོན་ཀྱང་དད་པས་ཆུ་ཐིགས་ཙམ་ཞིག་བརྗོད་པར་བྱའོ། །
དེ་ཡང་ཆུ་ཕོ་སྟག་ལོའི་དཔྱིད་ཟླ་ར་བའི་ཉེར་དྲུག་ལ། དཔལ་ལྡན་ས་སྐྱར་
དགེ་མཚན་དུ་མ་དང་བཅས་ཏེ་སྐུ་བལྟམས་ནས་ཆོས་ཀྱི་མ་མོ་ཡི་གེའི་རིགས་་་་
མཐའ་དག་ཀྱང་མ་བསླབ་པར་ཐུགས་སུ་ཆུད། རྗེ་བཙུན་རིན་པོ་ཆེ་ལས་སྡོམ་
གསུམ་མནོས་ནས་བླ་མ་འཇམ་པའི་དབྱངས་སུ་གཟིགས་ནས་དབུགས་དབྱུང་་་་
བར་མཛད། ལམ་ཟབ་བླ་མའི་རྣལ་འབྱོར་གྱིས་རྒྱུད་སྨིན་པར་བྱས། དགུང་ལོ་
དགུ་བར་སྒྲུབས་ཐབས་མཚོ་སྐྱེས་གསུངས་ནས། བདུན་ཅུའི་བར་དུ་མདོ་རྒྱུད་
རིག་གནས་དང་བཅས་པའི་བཤད་པ་རྒྱུན་མ་ཆད་པར་མཛད། བདག་ཉིད་
ཆེན་པོ་འདིའི་སྙན་གྲགས་རྒྱ་ཤར་ནུབ་སོགས་ཀུན་ལ་ཁྱབ་པའི་ཚེ། མུ་སྟེགས་
འཕྲོག་བྱེད་དགའ་བོ་སོགས་དྲུག་གིས་རྩོད་པར་སེམས་ཏེ་བོད་ཡུལ་དུ་འོངས་་་་་
ནས། མང་ཡུལ་སྐྱིད་གྲོང་ཞེས་བྱ་བར་རྩོད་པ་མཛད་པས། འཇམ་མགོན་སྨྲ་
བའི་ཉི་མས། ལྟ་བ་ངན་པའི་སྲིན་བུ་མེ་ཁྱེར་མངོན་པར་བཅོམ་སྟེ་ཟིལ་གྱིས་
མནན་ནས། འཕྲོག་བྱེད་དགའ་བོའི་རལ་བའི་ཁུར་བྲེགས་ནས་རབ་ཏུ་བྱུང་།
བསྟན་པ་ལ་བྱ་བ་བྱས་ཚུལ་སྒྲོགས་པའི་རྟེན་དུ་རལ་བ་ད་དུང་ཡང་དཔལ་ལྡན་་
ས་སྐྱའི་གཙུག་ལག་ཁང་དུ་ཡོད་དེ། གཞན་ཡང་ཆོས་དང་འགལ་བའི་རྒོལ་བ་
ངན་པ་རྣམས་ཚར་བཅད་ནས་ཆོས་དང་ཆོས་མ་ཡིན་པ་རྣམ་པར་འབྱེད་པ་ལ་་་
མདོ་རྒྱུད་ཀུན་གྱི་སྙིང་བོ་བསྟན་བཅོས་སྡོམ་གསུམ་རབ་དབྱེ་དང༌། དངོས་
སྟོབས་ཀྱི་རིག་པ་དང་རིག་པ་མ་ཡིན་པ་རྣམ་པར་འབྱེད་པ་ལ་སྡེ་བདུན་གྱི་སྙིང་
བོ་ཚད་མ་རིག་པའི་གཏེར་དང་། འཇིག་རྟེན་གྱི་ཚུལ་དང་ཚུལ་མ་ཡིན་པ་
133



ལེགས་བཤད་བསྟན་བཅོས་ཕྱོགས་བསྒྲིགས།
རྣམ་པར་འབྱེད་པ་ལ་ལེགས་པར་བཤད་པ་རིན་པོ་ཆེའི་གཏེར་དང་གསུམ་པོ་་་
འདི་ནི་ཡང་དག་པའི་ལམ་གྱི་སྣང་བ་གསལ་བར་སྟོན་པ་ལ་ཚད་ཐུབ་ཀྱི་གཞུང་
ཡིན་ནོ། །
གཞན་ཡང་ཐུབ་པ་དགོངས་གསལ་དང་། གསང་སྔགས་ལ་བདག་མེད་
བསྟོད་འགྲེལ་སོགས་བསྟན་བཅོས་རབ་ཏུ་མང་བོ་དང་། སངས་རྒྱས་འཕྲིན་ཞུ་
ལ་སོགས་པ་དང་། སྒྲ་དང་། སྡེབ་སྦྱོར་དང་། མངོན་བརྗོད་དང་། ཟློས་གར་ལ་
སོགས་ཀྱི་བསྟན་བཅོས་མཐའ་ཡས་པ་མཛད་དེ། གངས་ཅན་གྱི་ལྗོངས་འདིར་
ལྔ་རིག་ཤེས་བྱ་ཀུན་མཁྱེན་བློ་གྲོས་ཐོགས་མེད་པཎྜི་ཏ་ཆེན་པོ་འདི་ཉིད་ཡིན་ནོ། །
དེ་ལྟར་འཆད་རྩོད་རྩོམ་གསུམ་གྱིས་བསྟན་པ་རིན་པོ་ཆེ་ཆེས་ཆེར་མཛེས་པར་་་་
བྱས་པས། སྙན་པའི་གྲགས་པས་འཛམ་གླིང་ཀུན་ཏུ་ཁྱབ་པའི་ཚེ། རྒྱ་ནག་གི་
རྒྱལ་བོ་གོ་དན་གྱིས་སྤྱན་དྲངས་ནས་བསྟན་པ་དང་འགྲོ་བའི་དོན་ལ་ལིང་ཆུ་་་་
རྩེར་ཕེབས། རྒྱལ་བོ་སོགས་ལ་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བསྐོར།
རྒྱ་ཧོར་གྱི་རྒྱལ་ཁམས་སངས་རྒྱས་ཀྱི་བསྟན་པ་ལ་འཇུག་པར་མཛད། དུས་དེར་
གདུལ་བྱ་དད་པ་ཅན་འགའ་ཞིག་གིས། བླ་མ་འཇམ་པའི་དབྱངས་དངོས་ཉིད་
དུ་མཐོང་ངོ་། །ཁ་ཆེ་པཎ་ཆེན་རྒྱ་གར་དུ་བཞུགས་ཚེ་སྤྱན་རས་གཟིགས་ཀྱིས་རྒྱ་
ཧོར་ཁྱོད་ཀྱིས་འདུལ་བའི་འོས་མ་ཡིན། བོད་དུ་ཁྱོད་ཀྱི་སློབ་མ་འཇམ་དབྱངས་
ཀྱི་སྤྲུལ་བ་ཞིག་འབྱུང་བས་དེ་ཉིད་ཀྱིས་འདུལ་ཞེས་ལུང་བསྟན་ཅིང་དེ་ཉིད་ལ་་་
སེངྒ་ལ་ཡི་གླིང་ནས་འཕགས་པ་དགྲ་བཅོམ་པ་མངོན་མཁྱེན་པས་དྲུག་པའི་མེ་་་་
ཏོག་ཅིག་གཏད་ནས། འདི་གང་དུ་ཁ་ཕྱེ་བར་འཇམ་པའི་དབྱངས་མངོན་སུམ་
134



ས་སྐྱ་ལེགས་བཤད་ཀྱི་འགྲེལ་བ།
དུ་ཡོད་པ་འདི་ལ་ཕུལ་ཞེས་ལུང་བསྟན་པ་བཞིན་ཕྱིས་ས་སྐྱར་མེ་ཏོག་དེ་ཉིད་ཁ་
ཕྱེ་བར་གྱུར་ཏོ། །དཔལ་ལྡན་མར་མེ་མཛད་ཀྱིས་འཇམ་པའི་དབྱངས་སུ་ལུང་
བསྟན་ཏོ། །གཞན་ཡང་བྱང་ཆུབ་རྒྱལ་མཚན་སོགས་སློབ་མ་ཕལ་ཆེར་གྱིས་
འཇམ་པའི་དབྱངས་སུ་ངེས་པར་མཐོང་ཞིང་། རྒྱ་གར་རྡོ་རྗེའི་གདན་གྱི་སྒོ་གོང་
གི་ངོས་བདག་ཉིད་ཆེན་པོའི་མཚན་སཾ་ཀྲྀ་ཏའི་ཡི་གེར་རང་ཤར་བྱུང་བས།
འཇམ་དབྱངས་ཞེས་རྒྱ་གར་དུ་གྲགས་སོ། །དེ་ལྟར་ཡོན་ཏན་བསྔགས་པའི་ཚུལ་
ཅུང་ཟད་བརྗོད་ནས། གཉིས་པ་ནི། བདག་ཉིད་ཆེན་པོས་མཁས་པ་རྣམས་ལ་
ཉེ་བར་མཁོ་བའི་བསྟན་བཅོས་མང་དུ་མཛད་པ་ལས། འདི་ནི་འཇིག་རྟེན་པའི་
ཚུལ་ལུགས། སྐྱོ་ཆེན་དམ་པ་ཉིད་ཐར་བའི་སྒྲུབ་བྱེད་ཡིན་པའི་ཕྱིར་དུ་གསུངས་
པ་ཡིན་ཏེ། འཕགས་མཆོག་ཀླུ་སྒྲུབ་ཀྱིས། མི་ཡི་ཆོས་ལུགས་ལེགས་སྤྱད་ན། །ལྷ་
ཡུལ་བགྲོད་པ་ཐག་མི་རིང་། །ལྷ་དང་མི་ཡི་ཐེམ་སྐས་ལ། །འཛེགས་ན་ཐར་བ་
གམ་ན་འདུག །ཅེས་པ་དང་། རྒྱལ་སྲས་ཞི་བ་ལྷས། འཇིག་རྟེན་མ་དད་གྱུར་པ་
ཀུན། །མཐོང་དང་དྲིས་པས་སྤངས་པར་བྱ། །ཞེས་སྤྱོད་འཇུག་ལས་གསུངས་པ་
ལྟར། འཇིག་རྟེན་གྱི་བྱ་བ་དང་བྱ་བ་མ་ཡིན་པའི་དབྱེ་བ་ལ་མཁས་པར་འདོད་
པ་དག་གིས་ལུགས་ཀྱི་བསྟན་བཅོས་ལ་བརྟེན་པའི་དམ་པའི་ཆོས་བཤད་པར་་་་་
བཞེད་པ་དང་། ལྷོ་ཕྱོགས་ཀྱི་རྒྱུད་ཕལ་ཆེ་བ་ན་མཁས་པ་དག་འཕྲད་པའམ།
མཁས་པ་དང་རྒྱལ་བོ་དག་ཕྲད་པ་ན། ཚིགས་སུ་བཅད་པ་དངོས་མ་བྱུང་ཡང་།
ཚིག་དང་དོན་གྱི་རྒྱན་དམ་པས་སྦྱར་བའི་སྐྱེས་ཡོད་ན་ཡ་རབས་མཁས་པ་རྣམས་
དགའ་བར་འགྱུར་གྱིས། ཟས་དང་ནོར་གྱི་སྐྱེས་ཙམ་ནི། ཚོང་བ་དང༌། བུད་
135



ལེགས་བཤད་བསྟན་བཅོས་ཕྱོགས་བསྒྲིགས།
མེད་དང༌། གྲོང་ཁྱེར་བ་དག་གི་ལུགས་ཡིན་པས། མཁས་པ་རྣམས་ཀྱི་ཁྱད་པར་
གྱི་ཆོས་མ་ཡིན་ནོ། །དེས་ན་ཁ་བ་ཅན་གྱི་ཡུལ་འདིར་ཡང་མཁས་པ་རྣམས་ལ་
ཚིགས་སུ་བཅད་པ་འདི་ལྟ་བུའི་སྐྱེས་ཡོད་ན་མཛེས་སོ་ཞེས་དགོངས་ནས་ལེགས་་
པར་བཤད་པ་རིན་པོ་ཆེའི་གཏེར་ཞེས་བྱ་བའི་བསྟན་བཅོས་བླ་ན་མེད་པ་འདི་་་
མཛད་དོ། ། །
གསུམ་པ་ནི། འདི་ཉིད་ལ་སྤྱིའི་དོན་རྣམ་པ་གསུམ་ལས། དང་པོ་བཤད་པ་
ལ་འཇུག་པའི་ཡན་ལག་ལ། མཚན་དོན་བསྟན་པ། མཆོད་པར་བརྗོད་པ།
བཤད་པར་དམ་བཅའ་བ་དང་གསུམ་གྱི་དང་པོ་ནི། རྒྱ་གར་སྐད་དུ། ཞེས་པ་རྒྱུ་
གར་ནའང་སྐད་རིགས་མི་འདྲ་བ་དུ་མ་ཡོད་པ་ལས་འདིར་སཾ་སྐྲ་ཏའི་སྐད་དུ། །
བསྟན་བཅོས་འདིའི་མཚན་ལ། སུབྷཱ་ཥི་ཏ་རཏྣ་ནི་དྷེ་ནཱ་མ་ཤཱས། ཞེས་བྱ་བ་
བསྒྱུར་ན། བོད་སྐད་དུ། ལེགས་པར་བཤད་པ་རིན་པོ་ཆེའི་གཏེར་ཞེས་བྱ་བའི་
བསྟན་བཅོས། ཞེས་བྱ་བ་ཡིན་ཏེ། ལེགས་པར་བཤད་པ་འདི་ལ་རིན་པོ་ཆེའི་
གཏེར་ཞེས་བྱ་བའི་དགོས་པ་ནི། འདི་ནི་རིན་པོ་ཆེའི་ཕུང་བོའི་འབྱུང་གནས་
ཡིན་ཏེ། རྒྱུད་བླ་མ་ལས། འབྱུང་བ་དཀོན་ཕྱིར་དྲི་མེད་ཕྱིར། །མཐུ་ལྡན་ཕྱིར་
དང་འཇིག་རྟེན་གྱི། །རྒྱན་གྱུར་ཕྱིར་དང་མཆོག་ཉིད་ཕྱིར། །འགྱུར་བ་མེད་ཕྱིར་
རིན་ཆེན་ཉིད། །ཅེས་གསུངས་པ་ལྟར། རིན་པོ་ཆེ་ལས་དགོས་འདོད་འབྱུང་བ་
བཞིན། ལེགས་པར་བཤད་པ་འདི་ཉིད་ལས་ཀྱང་འབྱུང་བའི་ཕྱིར་རིན་པོ་ཆེའི་
གཏེར་ཞེས་བྱ་ལ། བསྟན་བཅོས་ཞེས་བྱ་བ་ནི། བཀའ་མ་ཡིན་པའི་ཆོས་རྣམས་
བསྟན་བཅོས་ཡིན་པས། དེ་སྐད་ཅེས་བྱ་བའོ། །གཉིས་པ་ནི། འཕགས་པ་
136



ས་སྐྱ་ལེགས་བཤད་ཀྱི་འགྲེལ་བ།
འཇམ་དཔལ་གཞོན་ནུར་གྱུར་པ་ལ་གུས་པ་དང་ཕྱག་འཚལ་ལོ། །ཞེས་ཐོག་མར་
འཇམ་དཔལ་ལ་ཕྱག་འཚལ་བའི་དགོས་པ་ཅི་ཡིན་ཞེ་ན། གཞན་དུ་ཚུལ་མི་འདྲ་
བ་མང་བོ་ཞིག་འབྱུང་ཡང་། འདིར་ཕྱག་འཚལ་བ་དང་མཆོད་པར་བརྗོད་པ་
གཉིས་ལ་དབྱེ་བ་ཅུང་ཟད་ཡོད་པའི་ཕྱིར་དུའོ། །མཆོད་པར་བརྗོད་པ་དངོས་ལ།
ལྷ་ཡི་མཆོག་དང་ཀླུ་དབང་། ཞེས་པའི་དོན་ནི། འཇིག་རྟེན་པས་བསྟོད་ཅིང་
བཀུར་ལ་བསྔགས་པ་བརྗོད་པའི་ཚངས་པ་དང་། བརྒྱ་བྱིན་ལ་སོགས་པ་ལྷའི་
གཙོ་བོ་མཆོག་ཏུ་གྱུར་པ་རྣམས་དང་། དགའ་བོ་དང་། ཉེ་དགའ་དང་། ནོར་
རྒྱས་ལ་སོགས་པ་ཀླུའི་དབང་བོ་དུ་མ་དང་། འཁོར་ལོས་སྒྱུར་པའི་རྒྱལ་བོ་སྤྲིན་
ལ་ཞོན་པ་ལ་སོགས་པ་གྲུབ་པའི་རིག་པ་འཛིན་པའི་གཙོ་བོ་རྣམས་དང༌། རིག་
བྱེད་སྟོན་པ་དྲང་སྲོང་ཆེན་པོ་ནེ་ཙོའི་ཕ་དྲང་སྲོང་རྒྱས་པ་དང་། གང་གིས་གྲོག་
མའི་མཁར་དུ་བསྒྲུབས་པས་དཀའ་ཐུབ་གྲུབ་པ་གྲོག་མཁར་བ་དང་། ལྷ་དབང་
ཕྱུག་གིས་ལྷ་མོ་ཨུ་མའི་སྲུངས་མར་བཞག་པས་དེའི་གཟུགས་བཟང་བོ་ལ་ཨུ་མས་
ཆགས་པའི་མིག་གིས་ལྟ་བ་ན། དེས་མིག་ལྐོག་མ་དང་། མཆན་ཁུང་དང་།
མཐར་རྐང་མཐིལ་དུ་ཕབ་སྟེ་འདུག་པས་དྲག་པོ་མགུ་སྟེ། དེ་ལ་བསྟན་བཅོས་
རྩོམ་པའི་མཆོག་ཏུ་གྱུར་པ་བོ། རང་གི་བརྟུལ་ཞུགས་ལ་གཅེས་པར་འཛིན་པ་
རྐང་མིག་དང་མདོར་ན་ལྷ་དང་མི་རྣམས་ཀྱི་གཙོ་བོ་རྣམས་དད་ཅིང་། ཀུན་
ནས་དགའ་བའི་སེམས་ཀྱིས་གཙུག་གི་ནོར་བུས། གང་གི་ཞབས་ཀྱི་རྡུལ་ལ་
མཆོད་པར་བྱེད་པ། དེ་ཉིད་འགྲོ་བ་མུན་པའི་མཆོག་ཏུ་གྱུར་པ། ཤཱཀྱའི་སྲས་
རྣམས་ཀྱི་གཙོ་བོ། ཀུན་མཁྱེན་དམ་པ་ཐུབ་པའི་དབང་བོ་ཟས་གཙང་སྲས་པོ་དེ་
137



ལེགས་བཤད་བསྟན་བཅོས་ཕྱོགས་བསྒྲིགས།
ཉིད་ལ། བདག་ཅག་གི་འདྲེན་པ་འདི་ཉིད་ཀྱིས་ཕྱག་འཚལ་བ་ཡིན་ནོ། །གསུམ་
པ་ནི། རིག་པས་དཔྱད་ན་ཆོས་ལུགས། ཞེས་པའི་དོན་ནི། འཆད་པ་བོ་རང་གི་
རིག་པས་ལེགས་པར་དཔྱད་ན། ཆོས་ཀྱི་ལུགས་དང་མི་འགལ་བར་བྱ་ཞིང་།
འཇིག་རྟེན་པའི་བྱ་བ་རྣམས་ཀུན་ནས་ཡང་དག་པའི་ལམ་དུ་ལེགས་པར་བསྒྲུབ་་
པ། དམ་པ་རྣམས་ཀྱི་སྤྱོད་པའི་ཚུལ་ཇི་འདྲ་བ་ཞིག དེ་བཞིན་དུ་བཤད་པར་བྱ་
བ་འདི་ནི་ལེགས་པར་བཤད་པའི་བསྟན་བཅོས་རིན་ཆེན་དུ་མའི་གཏེར་དང་་་་
འདྲ་བ་འདི་ཉིད་ཡིན་ནོ། །
སྤྱི་དོན་གཉིས་པ་བཤད་པ་རང་གི་ངོ་བོ་གཞུང་གི་དོན་ལ་རབ་ཏུ་བྱེད་པ་་་
དགུར་ཕྱེ་སྟེ་གསུངས་པ་ལས། དེ་དག་གི་དོན་ཟབ་མོ་རྒྱས་པར་ནི་བྱང་ཆུབ་
སེམས་དཔའི་སྡེ་སྣོད་རྣམས་དང་། འཇིག་རྟེན་ལུགས་ཀྱི་བསྟན་བཅོས་རྣམས་
དང་། རྒྱ་བོད་ཀྱི་མཁས་གྲུབ་རྣམས་ཀྱི་གསུང་རབ་དག་ལས་རྟོགས་པར་ནུས་
མོད། འོན་ཀྱང་འདིར་རང་གིས་ཇི་ལྟར་ཐོབ་པའི་སྔོན་བྱུང་གི་ལོ་རྒྱུས་ཆ་ཤས་
དང་སྦྱར་ནས་མདོ་ཙམ་ཞིག་བྲི་བར་བྱའོ། །
རབ་ཏུབྱེད་པ་དང་པོ། མཁས་པ་བརྟག་པ།
མཁས་པ་ཡོན་ཏན་མཛོད་འཛིན་པ། །
དེ་དག་ལེགས་བཤད་རིན་ཆེན་སྡུད། །
རྒྱ་མཚོ་ཆེན་པོ་ཆུ་བོའི་གཏེར། །
138



ས་སྐྱ་ལེགས་བཤད་ཀྱི་འགྲེལ་བ།
ཡིན་ཕྱིར་ཆུ་བོ་ཐམས་ཅད་འབབ། །
མཁས་པ་དག་ཡོན་ཏན་གྱི་མཛོད་འཛིན་པ་ཡིན་པས་དེ་དག་གིས་ལེགས་་་
བཤད་རིན་པོ་ཆེ་དག་སྡུད་པར་བྱེད་དེ། དཔེར་ན་རྒྱ་མཚོ་ཆེན་པོ་ཆུ་ཡི་གཏེར་
ཡིན་པའི་ཕྱིར་ཆུ་བོ་ཐམས་ཅད་དེ་ནས་དེ་ལ་འབབ་པ་ལྟར་རོ། །དེ་ལྟར་མཁས་
པར་གྱུར་ན་འབྲས་བུ་དམ་པ་དེ་མ་ཐག་ཏུ་འགྱུར་ཏེ། སྔོན་བྱུང་བ་མཉམ་ཡོད་
ཀྱི་ཀུན་དགའ་ར་བ་ན། མགོན་མེད་ཟས་སྦྱིན་གྱི་བུ་མོ་མ་ག་ཏ་བཟང་མོ་བྱ་བ་
ཡོད་པ་ལ། ཡུལ་ལྷོ་ཕྱོགས་ཀྱི་ཁྱིམ་བདག་གིས་སློང་བ་བཏང་བ་ལ། དེས་མ་བྱིན།
ཕོ་ཉ་ཡང་ཡང་བྱུང་སྟེ། ཁྱིམ་བདག་གིས་སྟོན་པ་ལ་ཞུས་པས། སངས་རྒྱས་ཀྱི་
ཞལ་ནས་བྱིན་ཅིག་གསུངས་ནས་བྱིན་པ་དང་བུ་མོ་ཁྱིམ་ཐབ་ཀྱི་གནས་སུ་སོང་་་་
བས་ཤིན་ཏུ་མ་དགའོ། །དེའི་ཉེ་དུ་རྣམས་ཀྱིས་ཁྱེད་ཅི་ལ་མ་དགའ་བྱས་པས།
བདག་ལ་མ་དགའ་བ་མེད། འོ་ན་གཞོན་ནུ་མ་ངོ་རེ་གནག་བྱས་པས། དེས་
ཁྱེད་ལ་ཞིང་མི་གདའ་བ་ཞེའོ། །ཞིང་ཡོད་དེ་ཞིང་ཁོངས་རེ་རེ་ལ་ཉིན་ལམ་
འགའ་རེ་ཙམ་རེ་ཡོད་དོ། །བུ་མོ་ན་རེ། དེས་ཅི་བྱ། འོ་ན་སྦྱིན་པའི་ཞིང་མི་
འདུག དེ་ཡང་ཡོད་དེ་དྲང་སྲོང་འདི་སྙེད་དོ། །དེ་ཡིས་ཅི་རུང་། འོ་ན་གང་
ཡིན། སྟོན་པ་སངས་རྒྱས་སོ། །དེར་ཐམས་ཅད་བགྲོས་ཏེ། བུ་མོ་འདི་སྤྲོ་བསྲིང་
བའི་ཆེད་དུ་འབོད་དོ། །ཞེས་གྲོས་བྱས་ཏེ། བུ་མོ་ལ་ཁྱོད་ཀྱི་སྟོན་པ་སྤྱན་དྲོངས་
ཞེས་ཁས་བླངས་པས། བུ་མོ་ན་རེ། དེ་ལྟ་ན་ཁྱེད་ཀྱི་དགེ་འདུན་ལ་སྤྱན་དྲང་
བར་འོས་པའི་ཡོ་བྱད་སྦྱོར་ཅིག ཁྱིམ་ཐབ་ལ་སོགས་པ་ཡིས་སྨྲས་པ། ད་དུང་
139



ལེགས་བཤད་བསྟན་བཅོས་ཕྱོགས་བསྒྲིགས།
སྦྱར་སྔ་སྟེ་ཟླ་བ་གཅིག་གི་ལམ་ཡོད་དོ༑ །དེ་མི་ལྟོ་ཁྱེད་རང་སྦྱོར་ཅིག དེས་སྦྱར་
བ་དང་། བུ་མོས་ཁང་བའི་ཡང་ཐོག་ནས་སྤོས་ཕོར་འཛིན་ཏེ་གསོལ་བ་འདེབས་
པའི་ཚིག་གསལ་བར་གསོལ་ཏོ། །དེ་ཉིད་མཉམ་ཡོད་ཀྱི་དགེ་འདུན་ཐམས་ཅད་
ཀྱིས་ཐོས་ཏེ། སྟོན་པས་ཀུན་དགའ་བོ་ལ་བསྒོའོ། །དེས་དགེ་སློང་རྫུ་འཕྲུལ་དང་
ལྡན་པ་རྣམས་ཚུལ་ཤིང་ལོངས་ཤིག་དེར་འགྲོའོ། །དེ་དང་མི་ལྡན་པ་ཐམས་ཅད་
གྲོང་དུ་སོང་ཞིག་ཅེས་སྨྲས་སོ། །ཐམས་ཅད་ཀྱིས་དེ་ལྟར་བྱས་པ་ན་དགྲ་བཅོམ་
པ་རྫུ་འཕྲུལ་མེད་པ་ཞིག་གིས་ཀྱང་ཚུལ་ཤིང་བླངས་སོ། །ཁྱོད་ལ་རྫུ་འཕྲུལ་མེད་
དོ། །ཞེས་བརྗོད་པས། དེ་ན་རེ། ཁོ་བོས་སྤང་བར་བྱ་བ་ནི་སྤངས། རྟོགས་པར་
ནུས་པའི་ཤེས་རབ་ནི་ཡོད་དེ། ད་ལྟ་ཉིད་དུ་བསྒྲུབས་པས་ཆོག་གི་ཁྱེད་ཅུང་
ཟད་བཞུགས་ཤིག་ཟེར་ཏེ་དེ་ཉིད་ཀྱིས་བསྒོམས་པས་རྫུ་འཕྲུལ་ཐོབ། བསྟན་པ་
དད་དེ་དེ་ལྟ་ན་མཁས་པའི་རྟོགས་པ་ཤིན་ཏུ་མྱུར་བ་ཡིན་ནོ། །དེ་ནས་ཐམས་
ཅད་གཤེགས་པ་ན། ཤཱཀྱའི་སྲས་པོ་ཁ་ཅིག་ནི་གླང་བོ་ཆེ་ས་སྲུང་གི་བུ་ལ་ཞོན་ཏེ་
འདུག ཁ་ཅིག་ནི་སྤྲིན་གྱི་ཤུགས་ཅན་ལ། ཁ་ཅིག་ནི་རི་བོ་སྤོས་ཀྱི་ངད་ལྡན་ལ།
ཁ་ཅིག་ནི་རི་བོ་མ་ལ་ཡ་ལ་སོགས་པ་དུ་མའི་ཞོན་པ་དང་བཅས་ཏེ་ཡུལ་ལྷོ་་་་་་
ཕྱོགས་སུ་བྱོན་པ་ན། ཐམས་ཅད་དད་ཅིང་ཞུམ་པས། བུ་མོ་ལ་ཅི་ཁྱོད་ཀྱི་སྟོན་
པ་འདི་ཡིན་ནམ། ཞེས་རེ་རེ་ནས་དྲིས་པས། དེ་ན་རེ། མ་ཡིན་ཏེ། འདི་ནི་
བདག་ཅག་གི་སྟོན་པ་དེའི་ཤེས་རབ་ཅན་གྱི་མཆོག་ཤཱ་རིའི་བུ་ཞེས་བྱ་བ་ཡིན་ནོ།།
ཞེས་བྱ་བ་ལ་སོགས་པ་དེ་བཞིན་དུ་རེ་རེ་ནས་བསྙད་དོ། །དེའི་མཐར་སྟོན་པ་
ཉིད་ཀྱི་འོག་ན་འདོད་པའི་ལྷ! སྟེང་ན་གཟུགས་ཀྱི་ལྷ། གཡས་གཡོན་ན་བྱང་
140



ས་སྐྱ་ལེགས་བཤད་ཀྱི་འགྲེལ་བ།
ཆུབ་སེམས་དཔའི་ཚོགས་སྐུའི་གཡས་གཡོན་ཟུར་ནས་ལྷ་དང་མི་བསམ་གྱིས་མི་་་
ཁྱབ་པས་མཆོད་པའི་བྱེ་བྲག་དུ་མས་མཆོད་པ་བྱེད་ཅིང་བྱོན་ནོ། །དེའི་ཚེ་རྒྱས་
སྒྲུག་ལ་སོགས་པ་ན་རེ། ཁྱོད་ཀྱི་སྟོན་པ་འདི་ཡིན་ནམ་ཞེས་འདྲིའོ། །བུ་མོས་
སྨྲས་པ། བདག་གི་སྟོན་པ་འདི་ལགས་སོ། །ཞེས་བསྟན་པས། སྐྱེ་བོ་མ་ལུས་པ་
དད་ཅིང་བཏུད། དེ་རྣམས་ལ་ཆོས་བསྟན་པས་འདུན་པར་བྱས་སོ། །འདི་ནི་
མཁས་པར་གྱུར་པའི་སྐྱེ་བོ་ཡོན་ཏན་རིན་པོ་ཆེའི་བདག་ཉིད་ཅན་དག་གིས།
ལེགས་པར་བཤད་པའི་འབྲས་བུ་བླ་ན་མེད་པ་དེ་བསྒྲུབ་པར་མི་དཀའ་བར་་་་་
བསྟན་པ་ཡིན་ནོ། །
སྐྱེ་བོ་ཡོན་ཏན་ཡོད་མེད་པའི། །
བླང་དོར་བློ་གྲོས་ལྡན་པ་མཁས། །
རྡུལ་དང་འདྲེས་པའི་ལྕགས་ཕྱེ་རྣམས། །
ཁབ་ལེན་རྡོ་ཡིས་ལེན་པར་ཤེས། །
སྐྱེ་བོ་ཡོན་ཏན་ཡོད་པ་དང་མེད་པའི་བླང་དོར་ཤེས་པའི་བློ་གྲོས་ཅན་དག་
མཁས་པ་ཡིན་ཏེ། རྡུལ་དང་འདྲེས་པའི་ལྕགས་ཕྱེ་རྡོ་ཁབ་ལེན་གྱིས་ལེན་ཤེས་པ་
ལྟར་རོ། །ལྷོ་ཕྱོགས་ཀྱི་རྒྱུད་ན་སྒྱུ་མ་མཁནི་འཕྲུལ་འཁོར་གྱི་གནད་ལ་མཁས་པ་
རྒྱལ་བོ་བྷེ་ཛི་དེ་ཝ་ཞེས་བྱ་བ་ཡོད་པ་དེའི་རྒྱལ་བོའི་ཁབ་ཀྱི་སྒོ་སྲུང་བྱེད་པ་ཤིང་་
གི་མི་རེངས་དུ་མ་ཡོད་པ། སྐྱེ་བོ་གཞན་ནང་དུ་ཞུགས་ན། དེ་རྣམས་ཀྱིས་འཕྲུལ་
141



ལེགས་བཤད་བསྟན་བཅོས་ཕྱོགས་བསྒྲིགས།
འཁོར་གྱིས་ཕང་དུ་སྡོམ་པར་བྱེད་པ་དང་། ཐོ་བ་དང་དབྱུག་པས་བསྣུན་པར་
བྱེད། གཞན་ཡང་རྒྱལ་བོ་དེའི་དྲུང་ན་སྤྲེའུ་རལ་གྲི་འཛིན་པའི་སྐུ་སྲུང་ཡོད་པ་
ཡིན་པས། ཕྱོགས་དེའི་བྲམ་ཟེ་ཞིག་གིས་ཟ་རྒྱན་ཤོར་ནས། དེ་གཞལ་བའི་ཆེད་
དུ་ཕོ་བྲང་དུ་སྐུ་རུ་ཕྱིན་པ་ན། རྒྱལ་བོ་གཉིད་དུ་སོང་བའི་སྟེང་ན་སྤྲུལ་ཞིག་
མཐོང་བ་དང་། དེའི་སྲུང་མ་སྤྲེའུ་དེས་ཀྱང་མཐོང་སྟེ། དེ་ལ་རལ་གྲི་བརྡེག་པར་
གཟས་པ་ན། བྲམ་ཟེའི་རྐུན་པོ་དེས་མ་བཟོད་དེ། བདག་བསད་པ་ཅིར་འགྱུར།
མིའི་བདག་པོ་འདི་རེ་ཕངས་སྙམ་སྟེ། སྤྲེའུའི་རལ་གྲི་ལ་འཇུས་ཏེ་ཁུ་ཡིས་བཏབ་
པས། རྒྱལ་བོ་གཉིད་སད་དེ་དེ་ལ་རྒྱུ་མཚན་དྲིས། དེས་ལེགས་པར་བསྙད་པས་
རྒྱལ་བོ་མགུ་སྟེ། མཁས་པ་དགྲ་བོར་གྱུར་ཀྱང་བཟང་། །བླུན་པོའི་གྲོགས་པོའང་
དེ་ལྟ་མིན། །སྤྲེའུས་རྒྱལ་བོ་གསོད་པ་ལ། །བྲམ་ཟེའི་རྐུན་པོས་བཟློག་ལ་ལྟོས། །
ཞེས་སྨྲས་ཏེ། བྲམ་ཟེ་མགུ་བར་བྱས་སོ། །
ལེགས་བཤད་མཁས་པའི་བློ་གྲོས་ཀྱིས། །
གོ་ཡི་བླུན་པོས་དེ་ལྟ་མིན། །
ཉི་མའི་འོད་ཟེར་ཤར་བ་ན། །
འབྱུང་བོའི་བྱ་རྣམས་ལོང་བར་འགྱུར། །
ལེགས་པར་བཤད་པའི་དོན་རྣམས་མཁས་པས་གོ་བ་ཡིན་གྱི། བླུན་པོ་
རྣམས་ཀྱིས་གོ་བར་མི་ནུས་ཏེ། ཉི་མའི་འོད་ཟེར་ཤར་བ་ན་གཞན་ལ་སིམ་པར་
142



ས་སྐྱ་ལེགས་བཤད་ཀྱི་འགྲེལ་བ།
འགྱུར་གྱི། འུག་པ་སོགས་འབྱུང་བོའི་བྱ་རྣམས་ལོང་བར་འགྱུར་བ་བཞིན་ནོ། །
རྒྱལ་བོ་ཚངས་སྦྱིན་ཞེས་བྱ་བ་བློ་དང་ལྡན་པ་ཞིག་ཡོད་པ་དེའི་རྒྱལ་བོའི་ཁབ་ཏུ་
བྲམ་ཟེ་མཆོག་སྲེད་ལ་སོགས་པ་མཁས་པ་རྣམས་འདུས་ཏེ་རྩོད་པ་ན། མཁས་པ་
ཆེན་པོ་མཆོག་སྲེད་ལ་རྒྱལ་བོ་དེ་ཤིན་ཏུ་མགུ་སྟེ་རང་གི་བུ་མོ་ཁྱིམ་ཐབ་ཏུ་བྱིན་་་་
པས། མོ་ན་རེ། འདི་བས་ང་རང་མཁས། གལ་ཏེ་བདག་པས་ཆོས་མཁས་པ་
ཞིག་བྱུང་ན་དེའི་ཁྱིམ་ཐབ་བགྱིད་དོ་ཞེས་སོ། །དེ་ལ་མཆོག་སྲེད་འཁྲུགས་ཏེ་ང་
ལྟ་བུའི་མཁས་པ་ལ་མི་མགུ་ན། བུ་མོ་ཁྱོད་ཀྱི་མགོ་རྨོངས་པར་བྱ་སྙམ་ནས།
གྲོང་ཁྱེར་དུ་གླེན་པ་ཞིག་བཙལ་བས་མ་རྙེད་པ་ལ། བས་མཐའ་ཞིག་ན་བ་ལང་
རྫི་གཟུགས་བཟང་ཞིང་འདུ་ཤེས་བླུན་པོ་ཞིག་ཤིང་སྡོང་ཞིག་གི་སྟེང་ན་རྩེ་མོའི་་་
ངོས་སུ་རང་འདུག་སྟེ། དེའི་རྩ་བ་ན་གཅོད་ཅིང་འདུག་པ་ལ་དཔགས་པས་གླེན་
པར་ཤེས་ཏེ། དེ་གསང་སྟེ་ཁྲིད་ནས་འདི་སྐད་དུ། བདག་གི་སློབ་དཔོན་ཤིན་ཏུ་
མཁས་པ་ཞིག་ཡོད་པས། དེ་བུ་མོའི་ཁྱིམ་ཐབ་དང་རྒྱལ་བོའི་མཆོད་གནས་སུ་
འབུལ་ལོ་ཞུས་ཏེ། དེ་ནས་བ་ལང་རྫི་དེ་གྲིབ་མ་ལ་བཞག འོ་མས་བཀྲུས་ཤིང་
དཀུ་མཉེ་བྱས་ཏེ། ཨོཾ་སྭཱ་སྟི་ཞེས་པ་ཁ་ཏོན་དུ་སྦྱོང་དུ་བཅུག་སྟེ། རིང་ཞིག་ལོན་
ནས་བུ་མོ་དེ་རྩོད་པར་བྱ་ཞིང་བལྟ་བའི་ཕྱིར་ཁྲི་ཆེན་པོ་བརྩེགས། སྐྱེ་བོ་མང་བོ་
འདུས་པའི་དབུས་སུ། བ་ལང་རྫི་དེ་པཎྜི་ཏའི་ཆས་སུ་བཅུག་པ་དེ་ལ། ཨོཾ་སྭཱ་སྟི་
ཞེས་བརྗོད་པ་ལ་མེ་ཏོག་ཅིག་རྒྱལ་བོའི་སྤྱི་བོར་ཞོག གཞན་སུ་ལའང་ལན་མ་
འདེབས་ཞེས་བརྗོད་དོ། །ཁྲི་སོ་སོ་ལ་འདུག་པ་དང་། རྒྱལ་བོའི་སྤྱི་བོར་མེ་ཏོག་
ཅིག་བཞག་ནས། སྔར་གྱི་སྦྱངས་པའི་ཨོཾ་སྭཱ་སྟི་བརྗེད་ནས། ཨོཾ་སཱན་ཏུར་ཞེས་ཏེ།
143



ལེགས་བཤད་བསྟན་བཅོས་ཕྱོགས་བསྒྲིགས།
དེ་བོད་སྐད་དུ་བསྒྱུར་ན། མོ་མཚན་གྱི་ལྕེ་རིང་ཞེས་པ་ཕྱིན་ཅི་ལོག་གི་མིང་ནས་
བཏོན་ནོ། །དེར་ཐམས་ཅད་སྐྱེངས་ཤིང་ལྟ་བ་དང་། ཅོ་འདྲི་བར་རྩོམ་པ་ན།
སློབ་དཔོན་མཆོག་སྲེད་ན་རེ། དེ་ཉིད་ཀྱིས་ན་འདི་མཁས་པ་ཡིན་ཏེ། ཨོ་དང་།
སཱན་དང་། ཀླུ་དང་། རའི་སྒྲ་ལས་བགྲངས་ན་འདི་སྐད་ཅེས་བྱ་བའོ་ཞེས་
གསུངས། ཐབས་ཀྱིས་དེ་དག་སྤོབས་པ་བཅོམ་པ་དང་། བུ་མོ་དེས་པཎྜི་ཏར་
བྱས་པའི་བ་ལང་རྫི་དེ་ལ། ཨ་ཏི་ཀས་ཅིད་ཝ་ག བི་ཤ་ཞེས་པ་བོད་སྐད་དུ་
བསྒྱུར་ན། ཁྱད་པར་འཕགས་པའི་ངག་འགའ་ཞིག་མངའ་འམ་ཞེས་དྲིས་པས་
ལན་ཅི་ཡང་མ་བྱུང་། ཡང་མཆོག་སྲེད་ན་རེ། ངའི་བླ་མ་མཁས་པ་ཆེན་པོ་
འདིས་བུད་མེད་ལ་ལན་ག་ལ་འདེབས། ཞེས་ཚིག་སྐྱོབ་སྨྲས་སོ། །དེ་ནས་རྒྱལ་
བོའི་ཁབ་ཏུ་ཁྲིད་དེ། ཡང་ངག་སྔ་མ་སྨྲས་ཀྱང་ལན་མ་བྱུང་ནས། དེ་གཙུག་ལག་
ཁང་དུ་ཁྲིད་དེ་བསྟན་པ་ན། བདེ་བར་གཤེགས་པའི་སྐུ་གཟུགས་ལ་སོགས་པ་ལ་
མིག་མི་ཆགས་པར། སྒོ་རྒྱབ་ན་ཡོད་པའི་སྲིད་པའི་འཁོར་ལོའི་དུད་འགྲོའི་གླིང་
མཐོང་བས། སྔར་གྱི་བ་ལང་འཚོ་བའི་གནས་ངན་ལེན་སད་དེ། དེ་ལ་ལག་པ་
བརྐྱངས་ནས་ངག་ཏུ་མ་ཧེ་ལ་སོགས་པ་འབོད་པའི་སྒྲ་བྱུང་བས། ད་ནི་བདག་
ཅག་མཆོག་སྲེད་ཀྱིས་མགོ་བསྐོར་བར་ངེས་སོ་སྙམ་ནས་དེས་བསམ་པ་ལ། གལ་
ཏེ་འདི་ཡིས་ནུས་ན། སྒྲ་དང་ཚད་མ་ལ་སོགས་པ་རང་གིས་བསླབས་ལ་འདི་
མཆོག་སྲེད་པས་མཁས་པ་ཞིག་བྱའོ་སྙམ་སྟེ། བློ་སྦྱོང་དུ་བཅུག་པས་དེ་ལ་བློ་
ནུས་མི་འདུག་ནས། དབྱངས་ཅན་མ་བསྒྲུབ་ཏུ་བཅུག དེ་ཡུན་རིང་དུ་སོང་ཡང་
མ་གྲུབ་ནས། དབྱངས་ཅན་མའི་ལྷ་ཁང་ཞིག་ཡོད་པ་ལ། ལྕེ་འདྲུད་པའི་སྒྲུབ་པ་
144



ས་སྐྱ་ལེགས་བཤད་ཀྱི་འགྲེལ་བ།
བྱེད་དུ་བཅུག དེས་ཀྱང་མ་གྲུབ་སྟེ། ཡིད་ཕྱུངས་ནས། ད་འདི་རིགས་ཕབ་ལ་
བཞག་སྟེ། རང་གི་གཡོག་མོ་ནག་མོ་ཞེས་པའི་བུ་མོ་ཞིག་ཡོད་པ་ལ་གདམས་པ།
ཁྱོད་སྔར་གྱི་དབྱངས་ཅན་གྱི་ལྷ་ཁང་དེ་ན་དབྱངས་ཅན་མའི་ལྡེར་བཟོ་ཡོད་པའི་
རྒྱབ་ཏུ་སྡོད་ལ་ཐོ་རངས་ཀྱི་དུས་སུ་དངོས་གྲུབ་ཅི་འདོད་གྱིས་ཤིག དེ་སྐད་བྱས་
པས། ཁོ་དངོས་གྲུབ་བླང་ཟེར་ནས་ལག་པ་བརྐྱངས་ནས་བྱུང་བ་དང་། རང་གི་
ཁ་ནས་བྱུང་བའི་ལ་དུ་ཞིག་འདིའི་ཁ་རུ་ཆུག་ཅེས་བསྐུལ་ལོ། །དེས་དེ་ལྟར་བྱས་
པ་དང་། སྒྲུབ་པ་པོ་དེ་ལ་དབྱངས་ཅན་མས་ལ་དུ་བྱིན་པའི་སྣང་བ་བྱུང་སྟེ་ཟོས་
པས་དེའི་མོད་ཉིད་ལ་མཁས་པ་ཆེན་པོར་གྱུར་ཏེ། གོང་དུ་བུ་མོ་དེས་ཁྱད་པར་
དུ་གྱུར་པའི་ངག་འགའ་ཞིག་ཡོད་དམ་ཞེས་དྲིས་པའི་ལན་དུ་སྡེབ་སྦྱོར་གྱི་བསྟན་
བཅོས་གཞོན་ནུ་མ་འབྱུང་བ་ལ་སོགས་པ་ཆུང་བ་གསུམ་མཛད་དོ། །དེའི་དུས་
སུ་པཎྜི་ཏ་ནག་མོ་ཁོལ་བོ་ཞེས་བྱར་འཇིག་རྟེན་དུ་གྲགས་སོ། །དེ་ལྟ་བུའི་མཁས་
པ་ཆེན་པོ་དེས། བཞིན་གྱི་དཀྱིལ་འཁོར་མཐོང་བ་ཙམ་ལས་ལུས་ཇི་ལྟར་གནས་
པ་རྟོགས་པ་ལས། རེ་ཞིག་རི་མོ་མཁན་པོས་རྒྱལ་བོའི་བཙུན་མོའི་སྐུ་འབག་བྲིས་
ནས་འདི་འདྲའམ་ཞེས་བསྟན་པས། ཤིན་ཏུ་འདྲ་བ་ལ་འོན་ཀྱང་སྐྱེ་གནས་ཀྱི་
ཐད་ན་སྨེ་བ་ཞིག་ཡོད་པ་དེ་འདི་ལ་ཆད་འདུག་ཅེའོ། །དེ་ལ་བརྟགས་པས་དེ་ཁོ་
ན་ལྟར་བྱུང་བས་རྒྱལ་བོ་ན་རེ། འདི་ལྟ་བུ་ཞིག་བདག་གིས་ཀྱང་མ་རྟོགས་ཏེ།
འདིས་ནི་ངེས་པར་འདོད་ལོག་སྤྱོད་པར་ཞུགས་སོ་ཟེར་ཏེ་སྤྲུགས་སོ། །དེ་ནས་
དུས་རིང་ཞིག་ན་སྙན་ངག་ལ་སོགས་པ་རྩོམ་པ་མཁས་པ་ཉིད་ཀྱི་ཐད་དུ་་་་་་
འཛོམས་པ་ལ། དེ་ཁོ་ན་མཁས་པར་རྟོགས་ཏེ་བཙལ་བ་ལས་མ་རྙེད། མཐར་
145



ལེགས་བཤད་བསྟན་བཅོས་ཕྱོགས་བསྒྲིགས།
རྒྱལ་བོ་ཉིད་ཀྱང་མཁས་པ་ཡིན་པས། མཁས་པ་གཞན་བརྟག་པའི་ཕྱིར། ཆུ་ཡི་
ནང་གནས་པདྨོ་ལ། །འདར་བར་བྱེད་པ་རྒྱུ་གང་ཞིག །ཅེས་པ་དེའི་རྒྱུ་མཚན་
འདྲི་བའི་ཤོ་ལོ་ཀ་ཕྱེད་བྲིས་ཏེ། དགེ་འདུན་གྱི་གནས་དང་། རྒྱལ་བོའི་ཁབ་
དང་། དྷ་རི་མ་དང་། ཆང་ཚོང་མ་ལ་སོགས་པའི་ཁང་བ་ཐམས་ཅད་དུ་ཡི་གེ་
བཏབ་ཅིང་། དེའི་རྒྱུ་མཚན་ཤེས་པ་བྱུང་ན། བྱ་དགའ་ཆེན་པོ་སྟེར་རོ་ཞེས་དྲིལ་
བསྒྲགས་པས། དེའི་དོན་གཉེར་བའི་སྐྱེ་བོ་རྣམས་ཀྱིས་ལན་སོ་སོ་ནས་བསྒྲགས་
པ་ལ། ལན་ཐམས་ཅད་རྒྱལ་བོ་མ་རངས་པ་ལས། རེ་ཞིག་ནག་མོའི་ཁོལ་བོ་ཆང་
ཚོང་མའི་ཁང་བར་བསྡད་ནས་ཡོད་པའི་ཚེ། ཆང་ཉོ་བའི་མི་རྣམས་ཀྱིས་སྔར་གྱི་
ཡ་མཚན་ཆེ་བའི་གཏམ་དེ་གླེང་བས་གཞན་གྱིས་མ་ཤེས་པ་ལས་ནག་མོ་ཁོལ་་་་་་
བོས་རྒྱུ་མཚན་ཤེས་ཏེ་འདི་ཡིན་ནོ་སྨྲས་པ། བུང་བ་ཞུགས་ཚེ་ཉི་མ་ནུབ། །
འཕུར་བར་འདོད་པ་འདར་བའི་རྒྱུ། །ཞེས་སོ། །ཤོ་ལོ་ཀ་ཕྱེད་ཀྱིས་སྔར་གྱི་རྒྱུ་
མཚན་ལན་གྱི་ཚུལ་དུ་བཏབ་པས། དྲིས་ལན་གཉིས་ལ་ཤོ་ལོ་ཀ་གཅིག་གིས་
རྫོགས་སོ། །དེར་ཆང་ཚོང་མ་དེ་རྒྱལ་བོའི་བྱ་དགའ་ལ་རྔམས་པས་པཎྜི་ཏ་
བསད། རོ་ས་འོག་ཏུ་བཅུག་སྟེ་རྒྱལ་བོའི་ཐད་དུ་ཕྱིན། སྔར་གྱི་རྒྱུ་མཚན་བསྟན་
པས་རྒྱལ་བོ་མགུ་སྟེ་རྒྱུ་མཚན་འདི་སུས་ཤེས་དྲིས་པས། ཆང་ཚོང་མ་ན་རེ།
བདག་གིས་སོ། །རྒྱལ་བོས་བརྟགས་པས་དེ་མ་ཡིན་པ་ཤེས་ཏེ་དྲིས་པས་ལན་མ་
བྱུང་ནས་དེའི་ཁང་བ་བསློགས་པས་རོ་རྙེད་པ་ལས་དེ་དབང་ཕྱུག་ཆེན་པོས་སླར་
སོས་པར་བྱས་ཏེ། ཤིན་ཏུ་མཁས་པའི་སྐྱེ་བོ་ལ། །ལྷ་རྣམས་ཀྱིས་ཀྱང་བལྟ་བའི་
ཕྱིར། །ཞེས་ཐོས་སོ། །
146



ས་སྐྱ་ལེགས་བཤད་ཀྱི་འགྲེལ་བ།
ཤེས་རབ་ལྡན་པས་ཉེས་པ་དག །
སེལ་བར་ནུས་ཀྱི་བླུན་པོས་མིན། །
ནམ་མཁའ་ལྡིང་གིས་དུག་ཅན་སྦྲུལ། །
གསོད་པར་ནུས་ཀྱི་ཁྭ་ཏས་མིན། }
ཤེས་རབ་ཅན་གྱིས་ཉེས་པ་གང་ཡང་སེལ་ནུས་ཀྱི། བླུན་པོས་ཉེས་པ་སེལ་
མི་ནུས་ཏེ། མཁའ་ལྡིང་གིས་སྦྲུལ་དུག་ཅན་གསོད་པར་ནུས་ཀྱི། ཁྭ་ཏས་གསོད་
མི་ནུས་པ་ལྟར་རོ། །སྔོན་བྱུང་བ་རྒྱལ་བོ་ཞིག་གིས། བློན་པོར་འོས་པའི་སྐྱེ་བོ་
བརྟགས་པའི་ཕྱིར་ཁྱེའུ་སྨན་ཆེན་པོ་ཞེས་བྱ་བ་ཞིག་ཡོད་པ་ལ་དྲེའུ་ཞིག་གསོ་བ་་
བཅོལ་ཏེ། དེ་ནས་དུས་རིང་མོ་ནས་གཞན་ཞིག་བརྐུ་རུ་བཏང་སྟེ། དེས་དེ་ཐོབ་
པ་དང་། རྒྱལ་བོ་ཉིད་དེར་བྱོན་ཏེ། དེ་ལ་དྲེའུ་གླེང་བ་ན། གཞོན་ནུ་དེ་རང་གི་
ཕ་ལ་ཞོན་ནས་བརྡེག་བཙོག་བྱེད་ཅིང་འདུག་གོ །དེ་ལ་རྒྱལ་བོས་ཁྱོད་འདི་ལྟར་
ཅི་སྟེ་བྱེད་བྱས་པས། བདག་ཕ་འདི་འདུལ་བ་ཡིན་ཞེའོ། །རྒྱལ་བོས་སྨྲས་པ། ཀཱ་
ཡེ་འཇིག་རྟེན་ན་བཀུར་བར་བྱ་བ་ནི་བླ་མ་དཀོན་མཆོག་དང་ཕ་མ་ཡིན་ན།
ཁྱོད་ཀྱིས་དེ་ལྟ་བུའི་སྤྱོད་པ་དོར་ཅིག དེ་ན་རེ། རྒྱལ་བོ་དེ་སྐད་མ་གསུང་།
བཀུར་བར་བྱ་བ་ནི་བུ་ཡིན་གྱི་ཕ་མ་ཅི་སྟེ་ཡིན། དེ་ལ་རྒྱལ་བོས་ཕ་མ་དྲིན་ཆེ་བ་
ལ་སོགས་པའི་རྒྱུ་མཚན་དང་བཅས་ཏེ་ལན་བཏབ་པས། ཁྱེའུ་ན་རེ། ལྷ་དེ་ལྟ་ན་
བདག་ཁོ་ནའི་ཕ་བཟང་ངམ། ཕ་ཡིན་པ་ཐམས་ཅད་བཟང་བ་ཡིན། རྒྱལ་བོ་ན་
རེ། འཇིག་རྟེན་ན་གང་ཞིག་ཕ་ཡིན་པ་དེ་ཐམས་ཅད་བུ་བས་བཟང་བར་བྱ་
147



ལེགས་བཤད་བསྟན་བཅོས་ཕྱོགས་བསྒྲིགས།
དགོས་སོ། །ཁྱེའུ་དེས་དེ་ལྟ་ན་དྲེའུའི་ཕ་འདི་ལགས་པས། མིའི་བདག་པོ་འདི་
སྣོམས་ཤིག་ཅེས་ཏེ་བོང་བུ་ཞིག་ཡོད་པ་རྒྱལ་བོ་ལ་གཏད་པས། ཁྱེའུ་དེའི་རིག་
པ་ལ་མགུ་སྟེ་བློན་པོར་བསྐོས་པ་ཡིན་ནོ། །
བློ་གྲོས་ཆེན་པོ་རྒུད་ན་ཡང་། །
ལྷག་པར་བློ་གྲོས་སྟོབས་ལྡན་འགྱུར། །
རི་དྭགས་རྒྱལ་བོ་བཀྲེས་པ་ན། །
གླང་ཆེན་སྤྱི་བོ་མྱུར་དུ་འགེམས། ། །
བློ་གྲོས་ཅན་ཅུང་ཟད་རྒུད་ནའང་བློ་གྲོས་ལྷག་པར་སྟོབས་དང་ལྡན་པར་་་་
འགྱུར་ཏེ། སེངྒེ་བཀྲེས་པ་ན་གླང་བོ་ཆེ་གསོད་པ་ལ་ལྷག་པར་མྱུར་བ་བཞིན་ནོ། །
དེ་ཡང་ནགས་ཀྱི་ཕྱོགས་ཤིག་ན། སེངྒེ་རྡོ་རྗེ་ཞེས་པ་དང༌། ཝ་དང་ལྕེ་སྤྱང་ཡོད་
པ་ལས། སེངྒེ་བཀྲེས་ཤིང་ཡོད་པའི་ཚེ། གཉིས་པོ་ལ་ཟས་ཀྱི་རྣམ་པ་ཚོལ་བ་ལ་
འབད་ཅེས་བསྒོ་ཡང་། གཉིས་པོས་མ་རྙེད་པ་ལས། དུས་གཅིག་ན་ཝ་ཡིས་གླང་
བོ་ཆེ་དུང་རྣ་ཞེས་བྱ་བ་རྣ་བ་སོར་བཅུ་གཉིས་པ་གཅིག་དབེན་པར་གནས་པ་ལ།
ཁྱོད་གང་དོན་དུ་གཉེར་བ་དེ་ངེད་གཙོ་བོས་སྦྱོར་རོ། །ཞེས་སྨྲས་པས། གླང་བོ་
ཆེ་ན་རེ། བདག་གི་ལུས་ཀྱང་ཁྱོད་ལ་བསྟབ་པ་ཡིན་པས་ཁྱོད་ཅི་དགར་བྱེད་
ཟེར། དེར་ཝས་ཁྱོད་ལ་ལུས་གཉིས་ཀྱི་འབྲས་སྦྱིན་དུ་གཞུག་གོ །དེས་ཁྱོད་ཀྱི་
ལུས་རྒྱས་པར་འགྱུར་ཞེས་སྨྲས་ནས། ཝ་སེངྒེའི་གམ་དུ་སོང་ནས་སེངྒེ་ལ་སྨྲས་པ།
148



ས་སྐྱ་ལེགས་བཤད་ཀྱི་འགྲེལ་བ།
གཙོ་བོ་དང་རྣ་ཞེས་པའི་གླང་བོ་ཆེ་བདག་གིས་བཀུག་ལ་ལུས་དབུལ་བར་བགྱིའོ་
ཞེས་སྨྲས་སོ། །དེར་སེངྒེ་ཡིད་དགའ་ནས་དེ་བཞིན་དུ་བགྱིའོ། །ཞེས་བྱས་ནས་
སེངྒེས་མཆེ་བ་བསྣུན་ནས་དུང་རྣའི་ལུས་དུམ་བུར་བྱས་སོ། །
མཁས་པ་བརྩད་ཅིང་མ་དྲིས་པ། །
དེ་ཡི་བར་དུ་གཏིང་མི་དཔོགས། །
རྔ་ལ་དབྱུ་གུས་མ་བསྣུན་པར༑ །
དེ་སྲིད་གཞན་དང་ཁྱད་ཅི་ཡོད། །
མཁས་པ་དག་ལ་བརྩད་ཅིང་དྲིས་པར་མ་བྱས་ན། དེ་ཉིད་ཡོན་ཏན་
དཔག་ཏུ་མེད་ཀྱང་རང་གིས་དེའི་ཆ་ཤས་ཙམ་ཡང་རྟོགས་པར་མི་འགྱུར་ཏེ། རྔ་
ལ་དབྱུ་གུས་མ་བརྡུང་བར་དུ་དེའི་མཚན་ཉིད་མི་ཤེས་ཤིང་གཞན་དང་འདྲ་བ་་་
ལྟ་བུའོ། །
རིག་པ་ནངས་པར་འཆི་ཡང་བསླབ། །
ཚེ་འདིར་མཁས་པར་མ་གྱུར་ཀྱང་། །
སྐྱེ་བ་ཕྱི་མར་བཅོལ་བ་ཡི། །
ནོར་ལ་རང་ཉིད་ལེན་པ་འདྲ། །
ནངས་པར་འཆི་བར་ཤེས་ནའང་རིག་པ་བསླབ་དགོས་ཏེ། ཚེ་འདི་ཉིད་དུ་
149



ལེགས་བཤད་བསྟན་བཅོས་ཕྱོགས་བསྒྲིགས།
མཁས་པའི་གོ་འཕང་མ་ཐོབ་ཀྱང་སྐྱེ་བ་ཕྱི་མ་ལ་འཐོབ་ངེས་པ་ཡིན་ཏེ། རང་གི་
ནོར་གཞན་ལ་བཅོལ་བ་རང་ཉིད་ཀྱིས་ལེན་པ་དང་མཚུངས་པ་ཡིན་ནོ། །
ཡོན་ཏན་ལྡན་ན་སྐྱེ་བོ་ཀུན། །
མ་བསྡུས་པར་ཡང་རང་ཉིད་འདུ། །
དྲི་ལྡན་མེ་ཏོག་རྒྱང་རིང་ཡང་། །
བུང་བ་སྤྲིན་གྱི་ཚོགས་བཞིན་འཁོར། །
ཡོན་ཏན་དང་ལྡན་ན་འཁོར་གྱི་སྐྱེ་བོའི་ཚོགས་རྣམས་ཀྱང་བསྡུ་མི་དགོས་་་
པར་རང་ཤུགས་ཀྱིས་འདུ་བར་འགྱུར་བ་ཡིན་ཏེ། དྲི་ཞིམ་པའི་མེ་ཏོག་རྒྱང་རིང་
དུ་གནས་ཀྱང་བུང་བ་རྣམས་སྤྲིན་ཚོགས་ལྟར་འདུ་བ་བཞིན་ནོ། །
མཁས་པ་ཡོན་ཏན་ཀུན་བསླབས་པ། །
མཐར་ཕྱིན་གཅིག་གིས་འཇིག་རྟེན་གསལ། །
བློ་ངན་ཤེས་པ་མང་ན་ཡང་། །
རྒྱུ་སྐར་བཞིན་དུ་གསལ་མི་ནུས། །
མཁས་པ་དག་ཡོན་ཏན་མཐའ་དག་ལེགས་པར་བསླབས་ནས། མཐར་
ཕྱིན་པ་ཞིག་གིས་འཇིག་རྟེན་གསལ་བར་བྱེད་ནུས་ཤིང་། བློ་གྲོས་ངན་པ་དག་
ཤེས་པ་རབ་ཏུ་མང་ནའང་སྐར་ཚོགས་ལས་རྒྱུ་སྐར་གསལ་བ་བཞིན་དུ་འཇིག་་་་
15G



ས་སྐྱ་ལེགས་བཤད་ཀྱི་འགྲེལ་བ།
རྟེན་གསལ་མི་ནུས་སོ། །འཇིག་རྟེན་གསལ་ཞེས་པ་སེམས་ཅན་གྱི་དོན་སྒྲུབ་ནུས་
པའི་མཁས་པ་ཞིག་སྟེ། པཎྜི་ཏ་སྨྲ་བའི་སེངྒེས་ཚད་མ་རབ་ཏུ་འབྱེད་པའི་སྡེ་
བདུན། འགྲེལ་བ་དང་བཅས་པ་བསླབས་ནས་རྩོད་པ་བྱེད་པ་ན། འོན་ཀྱང་སྨྲ་
བའི་ཆ་འགའ་ཞིག་ལ་མགོ་རྨོངས་པ་ལ། དུས་ཕྱིས་རང་གི་སློབ་མ་པཎྜི་ཏ་ཞིག་
ལ། ར་ཛ་ཤི་བྱཱ་ཀ་ར་ཞེས་པ་སྒྲའི་རྒྱལ་བོ་དཔལ་ཞེས་པས་སྒྲའི་བསྟན་བཅོས་
བསླབས་ནས། མཁས་པ་ཕུལ་ཏུ་བྱུང་བར་གྱུར་ཏེ། སུས་ཀྱང་རྩོད་པ་མི་ཐུབ་
པའི་ངག་གི་དབང་ཕྱུག་ཐོབ་པའི་ཚེ། དེ་རང་གི་བློ་ནུས་ལ་མགུ་བའི་ཚིགས་
བཅད་སྦྱར་བ་ནི། ཡང་ནས་ཡང་དུ་ལག་གཉིས་བརྐྱངས་ཏེ་རབ་སྨྲས་ནས། །ཇི་
ལྟར་རིགས་པར་རིངས་རིངས་ལྟར་དུ་བརྗོད་པའི་ཚེ། །སྨྲ་བའི་སེངྒེ་རྒོལ་བ་མེད་
པ་འཁོད་གྱུར་ན། །དབང་ཕྱུག་ཆེན་པོའང་ཡི་གེ་ཙམ་ཡང་ཤེས་མ་ཡིན། །ཞེས་
པ་ལ་སོགས་པའི་རྟོགས་པ་བརྗོད་པ་བཞིན་ནོ། །
མཁས་པ་ཡོན་ཏན་དཔག་མེད་ཀྱང་། །
གཞན་གྱི་ཡོན་ཏན་ཆུང་ངུའང་ལེན། །
དེ་ལྟར་རྒྱུན་དུ་སྤྱད་པ་ཡིས། །
མྱུར་དུ་ཐམས་ཅད་མཁྱེན་པར་འགྲོ། །
མཁས་པ་དག་རང་གི་ཡོན་ཏན་མཐའ་ཡས་ཀྱང་། གཞན་གྱི་ཡོན་ཏན་
ཅུང་ཟད་ཙམ་ཡང་བླངས་ནས། ཡོན་ཏན་དེ་ལྟར་རྒྱུན་དུ་སྤྱད་པར་བྱས་ནས།
151



ལེགས་བཤད་བསྟན་བཅོས་ཕྱོགས་བསྒྲིགས།
དེའི་འབྲས་བུ་མྱུར་དུ་ཐམས་ཅད་མཁྱེན་པ་སངས་རྒྱས་སུ་འགྲོ་བར་གསུངས་ཏེ།
གང་ཟག་དེ་ལྟ་བུ་གང་ཕྱིན་པ་དེས། ཡོན་ཏན་ལ་བརྩོན་པ་མི་འདོར་བ་ཡིན་ཏེ།
སློབ་དཔོན་ཀླུ་སྒྲུབ་ཀྱིས་རིག་པ་འཛིན་པའི་སྡེ་སྣོད་ནས་འབྱུང་བའི་ཐབས་ཀྱིས།
ནམ་མཁའ་ལ་འགྲོ་བའི་ལོ་མ་བསྒྲུབས་ཏེ། ལོ་མ་གཉིས་བསྣམས་ནས། རྒྱ་
མཚོའི་གླིང་ཕྲན་ཞིག་ལ། དྲང་སྲོང་གསེར་འགྱུར་གྱི་རྩི་ཤེས་པ་ཞིག་ཡོད་པ་དེའི་
དྲུང་དུ་ཕྱིན་ནས། གསེར་འགྱུར་སློབ་པར་ཞུས་པས། དྲང་སྲོང་ན་རེ། གནས་
དེར་ཕལ་ཆེར་གྱིས་བགྲོད་པར་དཀའ་བ་ཡིན་ན་ཁྱོད་ཇི་ལྟར་བྱས་ཤེའོ། །སློབ་
དཔོན་གྱིས་ཤིང་ལོ་གཅིག་སྦས་ཏེ། གཅིག་བསྟན་ཏེ་ཤིང་ལོ་འདིའི་མཐུས་ཕྱིན་
ནོ་བྱས་པས། དྲང་སྲོང་གི་བསམ་པ་ལ། འདིའི་ཤིང་ལོ་འདི་ཐབས་ཀྱིས་ཕྲལ་ལ།
དེ་ནས་གསེར་འགྱུར་གྱི་རྩིའི་གདམས་ངག་བསྟན་པས་ཆོག ཤིང་ལོ་མེད་ཙ་ན་
མིའི་ཡུལ་དུ་འགྲོ་མི་ནུས་སྙམ་སྟེ་བསླུ་སེམས་ཀྱིས་སྨྲས་པ། རིག་པ་རིག་པ་བརྗེ་
བ་སྟེ། །རིག་པ་ནོར་གྱིས་གླུ་བ་འམ། །ཡང་ན་རིག་པ་བུ་ལ་སྦྱིན། །བར་བ་དོར་
ནི་མ་ཡིན་ནོ། །ཞེས་འབྱུང་བས། ཁྱོད་ཀྱི་ནམ་མཁའ་ལ་འགྲོ་བའི་ཤིང་ལོ་དེ་ང་
ལ་བྱིན་ཅིག གཟོད་གསེར་འགྱུར་གྱི་རྩི་བསླབས་སོ་ཟེར་བ་ལ། སློབ་དཔོན་གྱིས་
ཀྱང་ཟེར་བ་བཞིན་དུ་བྱས་ཏེ། གདམས་ངག་ལོབས་པ་དང་། ཕག་ན་ཡོད་པའི་
ཤིང་ལོ་བསྣམས་ཏེ་འཕུར་ནས་འཛམ་བུ་གླིང་དུ་བྱོན་པ། གསེར་འགྱུར་གྱི་རྩིས་
སེམས་ཅན་དུ་མ་ལ་ཕན་པ་རྒྱ་ཆེན་པོ་མཛད་དོ། །
མཁས་པ་ཤེས་རབ་ཀྱིས་བསྲུངས་ན། །
152



ས་སྐྱ་ལེགས་བཤད་ཀྱི་འགྲེལ་བ།
དགྲ་བོ་མང་ཡང་ག་ལ་ཚུགས། །
འཕགས་རྒྱལ་གྱི་ནི་བྲམ་ཟེའི་བུ། །
གཅིག་པུས་དགྲ་བོའི་ཚོགས་ཀུན་བཅོམ། །
མཁས་པ་རང་གི་ཤེས་རབ་ཀྱིས་བརྟགས་ནས་བསྲུང་བར་བྱས་ན་དགྲ་བོ་་་
མང་བོའི་གནོད་པས་མི་ཚུགས་ཏེ། རྒྱ་གར་ན་འཕགས་རྒྱལ་ཞེས་བྱ་བའི་གྲོང་
ཁྱེར་གྱི་བྲམ་ཟེའི་བུ་ཤེས་རབ་ཅན་གཅིག་གིས་དགྲ་བོའི་ཕྱོགས་མང་པོ་བཅོམ་པ་
བཞིན་ནོ། །དེ་ཡང་འདི་སྐད་ཅེས་ཐོས་ཏེ། རྒྱ་གར་ལྷོ་ཕྱོགས་སུ་ཉེ་བ་ན།
འཕགས་རྒྱལ་ཞེས་བྱ་བའི་གྲོང་ཁྱེར་ཆེན་པོ་ཞིག་ཡོད་པ་ན། མིའུ་ཐུང་ཁར་པ་
ན་ཞེས་པ་རྐུན་པོ་ཤིན་ཏུ་ཕྱུག་པོར་གྱུར་པ་ཞིག་ཡོད་པ་དང་། དེ་དང་ཧ་ཅང་
མི་རིང་བ་ན་བྲམ་ཟེའི་ཁྱེའུ་གཙུག་ཕུད་ཅེས་ཤེས་རབ་ཅན་ཞིག་ཡོད་པ་དེ་ལ་་་་་
གཉེན་དུ་མ་རྒན་མོ་ཞིག་དང་། ནོར་དུ་ར་མ་ཞིག་ལས་མེད་པས། ནོར་བཙལ་
བའི་ཐབས་བསམ། ཚོང་བྱེད་པ་ལ་ཟོང་མེད་ཅིང་། ལས་ཁུར་ལ་སོགས་པ་མ་
ནུས་ཏེ། འོས་མེད་པས་སྔ་མའི་རྐུན་པོ་དེ་མཐོང་ནས་བསླུ་བའི་སེམས་སྐྱེས་ཏེ།
རྒྱན་དང་གོས་ལ་སོགས་པ་བཟང་བོ་མང་དུ་བརྙན་ཏེ། དེ་དག་གིས་བརྒྱན།
ཟས་ཁྱད་པར་ཅན་ཅུང་ཟད་སྦྱར་ཏེ། རྐུན་པོ་དེའི་རྒྱུན་སྲིང་དུ་ཟས་ཀྱི་བྱ་བ་
ཅུང་ཟད་བྱེད་ཅིང་འདུག་པ་ལ། ཁོ་གང་གི་ཚེ་བྱུང་བ་ན་དེ་ལ་ཟས་ཀྱི་ཆ་ཤས་
ཀྱིས་ཡང་ནས་ཡང་དུ་ཚིམ་པར་བྱས་སོ། །དེའི་ཚེ་རྐུན་པོ་དེས་འདི་ནི་འབྱོར་བ་
ཆེན་པོ་དང་ལྡན་པ་ཞིག་གོ་སྙམ་སྟེ། དེ་ལ་རྐུ་བར་བརྩོན་པ་ན་ཁྱེའུ་དེས་རང་གི་
153



ལེགས་བཤད་བསྟན་བཅོས་ཕྱོགས་བསྒྲིགས།
མ་ཚང་མང་དུ་བཞག་སྟེ་ཅང་མ་སྨྲ་ཞིག་ཅེས་གདམས་ནས། - སྲོད་ཡོལ་ཏེ་ཁོ་
ཡིས་འབིགས་པའི་ཐད་དུ་སྒྲོམ་སྟོང་ཆེན་པོ་ཞིག་གི་ནང་དུ་འཁར་སྡེར་ཞིག་་་་༌་
བསྐྱུར་བས། ཁོས་ས་ཅུང་ཟད་ནང་དུ་གཏོར་བས་སིལ་སྒྲ་ཐོས། རྐུན་པོས་འདི་
ནི་ངེས་པར་ཕྱུག་པོ་ཞིག་སྟེ། ད་ལྟ་ཡང་སྒྲོམ་ན་ཊམ་ཀས་བཀང་ངོ་སྙམ་དུ་
སེམས་པས། ནང་དུ་བརྟོལ་ཏེ་སྒྲོམ་ནང་དུ་ཞུགས་པ་ན་ཁྱེའུ་དེས་སྒྲོམ་གྱི་ཁ་
བཅད་དེ། ཁྱོད་ཀྱིས་སྤྱི་སྒོས་ཐམས་ཅད་དུ་གནོད་པ་འདི་དང་འདི་བྱས། ང་
བྲམ་ཟེའི་བུ་ལ་ནོར་དུ་འཁར་སྡེར་ཞིག་ཡོད་པ་འདི་ལྟ་བུ་བྱེད་པ། ད་ཁྱོད་རྒྱལ་
བོ་ལ་གཏོད་པ་ཡིན་བྱས་པས། དེ་སྐྲག་ནས་ཁྱོད་བདེན། ད་ཁོ་བོ་རྒྱལ་བོ་ལ་མ་
གཏོད། ཁྱོད་ཅི་འདོད་པའི་ནོར་ང་ཡིས་སྦྱིན་ནོ་ཟེར་ནས། མཐར་ཊམ་ཀ་ལྔ་
བརྒྱས་བླུ་བར་བྱས་ནས། ཁྱེའུའི་མ་དེ་ལེན་ཏུ་བཏང་སྟེ། དེ་ཡང་འདི་ལྟར་གྱུར་
པ་སྨྲོས་ལ་ཊམ་ཀ་རྣམས་ཤིན་ཏུ་གསོང་ལ་བསྐུར་གྱིས་ཞེས་མངགས་ཏེ། དེ་
བཞིན་དུ་བྱུང་བ་དང་རྐུན་པོ་དེ་བཏང་ངོ༌། །དེ་ནས་ཁྱེའུ་དེས་བསམ་པ། མི་
འདི་ལྟ་བུ་ལ་ངས་འདི་ལྟར་བྱས་པས་ངེས་པར་བདག་ཅག་བསད་དུ་འོང་ངོ་་་་
སྙམ་སྟེ་ལྷོ་ཕྱོགས་ཀྱི་རྒྱུད་ན་ཊ་ལི་པུ་ལི་བྱ་བ་ཡོད་པ་དེར་ཆས་བསམས་ཏེ་ཆས།
ནོར་ར་ཅིག་ཡོད་པ་དེ་ལ་ཊམ་ཀ་རྣམས་ལོ་མས་བཏུམས་ཤིང་བྱིན་ནས། མ་
རྒན་དང་གཉིས་ཕྱིན་ནས་ལམ་དུ་ཁྱིམ་བདག་ཅིག་ལ་གནས་ཚང་ཞུས། དེའང་
ནན་གྱིས་ཁོ་རང་གི་ཁང་བར་འོང་བར་ཞུས་པས། མཐར་དེར་བཏང་ངོ་། །དེ་
ནས་ཅི་ཙམ་ན་ཁོས་རའི་ལྟོ་བར་ཁུ་ཚུར་བསྣུན་པས་ཊམ་ཀ་ཁ་ཅིག་སྐྱུགས་ཏེ་་་་
བྱུང༌། དེ་ཁྱིམ་བདག་དེ་ལ་བྱིན། དེས་འདི་ཅི་ཡིན་དྲིས་པས། ར་མ་རིན་པོ་ཆེ་
154



ས་སྐྱ་ལེགས་བཤད་ཀྱི་འགྲེལ་བ།
སྣ་ཚོགས་འབྱུང་བ་ཞེས་བྱ་བ་འདི་འདོད་འཇོའི་ར་ཡིན། དེས་དེ་ང་ལ་ཚོངས།
མི་ཚོངས། ཅིས་ཀྱང་ཚོངས། ནན་ཀྱིས་མ་བཟློག་སྟེ། མཐར་ཊམ་ཀ་ཁྲི་ཕྲག་
ཅིག་ཏུ་བྱས་སོ། །དེ་ནས་ཁྱེའུ་དེས་ཁྱིམ་བདག་ལ་བསྒོ་བ། འདི་ལ་རྩྭ་དང་ཆུ་ལ་
སོགས་པ་བྱིན་ཏེ། ལྟོ་བ་ལ་ཁུ་ཚུར་བསྣུན་པས། ཊམ་ཀ་ཞུ་བྱས་པས་ཅི་འདོད་
པ་འབྱུང་སྟེ། དང་པོ་དལ་བུས་སློངས་ཤིག དེ་ནས་རིམ་གྱིས་ཇེ་མང་ཇེ་མང་
བསླངས་པས་འབྱུང་ངོ་ཞེས་སྒྲུབ་ལུགས་ལེགས་པར་བསླབས། ཊམ་ཀ་བརྒྱ་ལྷག་
ཙམ་ལྟོ་བར་བཞག གཞན་ལྟོ་བ་ན་ཡོད་པ་ཐམས་ཅད་ཀྱང་བྱུང་ནས་དེ་དང་
བཅས་པ་ཁྱེར་ཏེ། དེ་ཡིས་མི་གནོད་པར་བྱ་བའི་ཆེད་དུ་མ་རྒན་མོ་ལམ་ལ་
བཏང་། ཁོ་རང་གཞན་ཞིག་ནས་སོང་ཞིང་གཉིས་པོ་འཚོགས་པ་ཝ་ར་ཎ་སིར་
ཚོགས་དུས་བྱས་སོ། །ཕྱུག་པོ་དེས་དེའི་སྒྲུབ་ལུགས་བྱས་པས་བརྒྱ་ཙམ་བྱུང་སྟེ་
དགའ་ནས། འདོད་འཇོའི་ར་བཟང་བོ་ཐོབ་བོ་སྙམ། མཐར་ཊམ་ཀ་མ་བྱུང་གི་
བར་དུ་ཁུ་ཚུར་བསྣུན་པས་ར་ཤི་བ་དང་། གདོད་བསླུས་པར་ཤེས་སོ། །བྲམ་
ཟེའང་དེ་ནས་རིང་ཞིག་སོང་བ་དང་ནགས་སྟུག་པའི་ཁྲོད་དུ་དོམ་རྟོགས་པ་ཞིག་
དང་འཕྲད་དེ། ཐབས་གཞན་མ་རྙེད་དེ་འཛིང་བ་ན་དེའི་རྣ་བ་གཉིས་ཁོའི་སྤར་
བར་ཆུད་དེ་ཡུན་རིང་དུ་འཛིངས་པས་གཉིས་ཀ་ཐང་ཆད། ཊམ་ཀ་བླུགས་པའི་
རས་ཀྱི་ཁུག་མ་རལ་ཏེ་ཊམ་ཀ་ཐོར་བས་ཕྱོགས་ཁྱབ་པར་བྱས་ཏེ་ཡོད་པ་ན། །
གྲོང་ཁྱེར་བཅོམ་བརླག་གི་རྒྱལ་བོའི་སྲས་རྒྱལ་བུ་རྟ་དང་ལུས་རྒྱན་བཟང་བོ་དང་
ལྡན་པ་ཞིག་སྐྱོ་བསང་ལ་བྱོན་ནས། དེ་ལྟ་བུ་འཇིགས་པ་བྱེད་པ་དེ་མཐོང་ནས་
ཁྱོད་འདི་ལྟར་བྱེད་པ་ལ་རྒྱུ་ཅི་ཡིན་དྲིས་པས། ཁོ་འུམ་འུམ་ཞེས་བརྡ་ཙམ་བྱེད་
155



ལེགས་བཤད་བསྟན་བཅོས་ཕྱོགས་བསྒྲིགས།
ཅིང་འདུག ང་རྒྱལ་བོའི་བུ་ཡིན་གྱི་ལེགས་པར་སྨྲས་བྱས་པས། ཁོ་ན་རེ། སཱ་ཧཱ་
ལོ༑ སླར་རྒྱུ་མཚན་དྲིས་པས། ཁྱོད་ཀྱིས་བདག་ལ་གནོད་པ་ཆེན་པོ་ཞིག་བསྐྱལ།
བདག་ནོར་ལྷ་ཞིག་བསྒྲུབ་པ་ཡིན་ནོ་ཞེའོ། །འདི་ལྟར་ཅི་ཡིན། འདིས་ཅི་བྱ་བྱས་
པས། དེ་ན་རེ། འདི་ཉིད་གནོད་སྦྱིན་དོམ་གཟུགས་ཅན་བྱ་བ་ཡིན་པས་འདི་ལ་
དངོས་གྲུབ་འདོད་པ་ཡིན་ཞེའོ། །དངོས་གྲུབ་ཅི་འོང་ཞེས་པས། རྒྱལ་བུས་
གསེར་གྱི་ཆར་བ་འདི་རྣམས་མ་གཟིགས་སམ་བྱས་པས། འདུག་གོ །ཤིན་ཏུ་ངོ་
མཚར་གྱི། དེ་ང་ལའང་སྟོན་ཅིག དེ་ཁྱོད་ཀྱིས་བསྒྲུབ་མི་ནུས། འཇིག་རྟེན་ན་
འདིའི་བསྒྲུབ་ལུགས་ཤེས་པ་ང་མ་ཡིན་པ་གཞན་ཤེས་པ་མེད་པས་འདི་སྲོག་བས་
ཀྱང་ཆེས་ཕངས་པས་དེ་སྐད་མ་ཟེར་ཅིག རྒྱལ་བུ་ན་རེ། ཁོའི་རྟ་དང་རྒྱུན་ལ་
སོགས་པ་འདི་རྣམས་ཁྱེར་ལ་གདམས་པ་སྟོན་ཅིག ཁྱོད་ཀྱི་འདི་ཐམས་ཅད་
ཀྱིས་ཀྱང་གསེར་སྲང་འབུམ་ཁྲི་ཕྲག་གཅིག་མི་རྙེད་དེ་ཁོ་བོའི་འདི་ལ་ནི་ཉིན་རེ་་
ལའང་དེ་སྙེད་འོང་ངོ་། །ཅིས་ཀྱང་སྟོན་ཅིག དེ་ན་ད་ཁྱེད་ཀྱིས་ལྷ་འདི་སྒྲུབས་
ཤིག བདག་གིས་གཞན་ཞིག་བསྒྲུབ་བོ། །ལེགས་སོ་སློབས་ཤིག་དེ་ལྟར་བྱའོ། །
དེ་ནས་དེའི་ལག་ཏུ་རྣ་བ་གཉིས་གཏད། བསྒོམ་ཐབས་བསླབས་ནས་སྔགས་ཀྱི་
ལུང་འདི་བྱིན། ཨོ་སྒྲིམས་སྐབས་ཚོད་འདིར་སྡོད། ཕྱིས་ཅིར་འགྱུར། ཁྱོད་རང་
ཤེས། ཀྱེ་མ་ངོ་མཚར། ཧཱུྃ་ཧཱུྃ་སྭཱ་ཧཱ། དེ་ལྟ་བུའི་བསྒོམ་བཟླས་ལག་ལེན་དང་
བཅས་པ་ཟབ་མོ་དེ་ལ་བྱིན་ཏེ། ཊམ་ཀ་འཐོར་བ་རྣམས་བསྡུས་ཏེ་རྒྱལ་བུའི་ལྟ་
དང་རྒྱན་ལ་སོགས་པ་ཁྱེར་ཏེ་ཝ་ར་ཎཱ་སིར་སོང་བ་ན་མ་དང་འཕྲད་པས་ནོར་་་་
དང་མ་མཛའ་བཤེས་ཅིག་ལ་གསང་བར་གདམས་ཏེ་བཅོལ་ནས་ཁོ་རང་་་་་་་་་
156



ས་སྐྱ་ལེགས་བཤད་ཀྱི་འགྲེལ་བ།
འཁྱམས་སུ་སོང་བ་ན། སྔར་གྱི་ཁྱིམ་བདག་དེའི་ཡུལ་གྱི་ཚོང་བ་དེར་བྱུང་བས་
ཁོ་ཤེས་ཏེ་ཇོ་བོ་ལ་བསྙད་པས། དེ་རྒྱལ་བོ་ལ་རག་ཅེས་ཏེ་སྦྲན། དེ་ཡིས་རྒྱལ་བོ་
ལ་དྲིས་པས། ངན་བྱས་དེ་ནོར་བདག་ལ་གཏོད་ཟེར་ནས་གཏད་པ་དང་ ཁོ་
གསོ་མའི་རས་ཀྱིས་བཏུམས་ཏེ་མགོ་བོ་ཡིས་ཁུར་ནས་སོང་བ་ན། ཆུ་བོ་གང་གཱ་
ལ་ཉེ་བར་ཕྱིན་པའི་ཚེ་ཁོས་དྲི་ཆུ་ཕོ་བས་ཁུར་བ་པོའི་སྤྱི་བོར་བབས་ཏེ། འདིས་
ད་ལྟ་ཡང་འདི་བྱས་ཟེར་ནས་ཁོ་བ་ལང་རྫི་ལ་བཅོལ་ནས་མི་དེ་ཁྲུས་ལ་སོང་བ་་་
ན། དེར་བ་ལང་རྫིས་རྒྱུ་མཚན་དྲིས་པས། ང་རྒྱལ་བོའི་བུ་ཡིན་ཏེ་ཆོས་ལ་འགྲོར་
མ་སྟེར་བས་འདི་འདྲའོ་བྱས་པས། དེ་ཀ་དགའ་མོད་རྒྱལ་བོ་གྱིས་ཟེར། ཅི་ཁྱོད་
དེ་སྐད་མ་ཟེར། ང་དེང་འཆི་བ་དྲན་ནས་ཆོས་ལ་དགའ་བོ་ལོ། །ཁྱོད་རང་ང་ཡི་
ཤུལ་དུ་ཞུགས་དང་རྒྱལ་བོར་འགྱུར་རོ། །དེ་མི་ཐོབ། ཐོབ་ཀྱི་ད་ལྟ་ཞུགས། དེ་
ནས་རིན་པོ་ཆེའི་ཁྲིའི་ཁར་མ་སླེབས་བར་དུ་ཁ་མི་འབྱེད། ཁྲིའི་སྟེང་དུ་བཞག་
པ་དེ་རྒྱལ་བོར་སོང་བ་ཡིན་མོད་ཅེའོ། །དེར་བྱིས་པ་དེ་མིང་གིས་འབྱོར་བའི་
རྒྱལ་བོ་ལ་འཁྲུལ་ནས་སྤྲོ་སྟེ། གསོ་མའི་ནང་དུ་ཞུགས་ནས་བྲམ་ཟེ་ཤིང་ལྗོན་པ་
ཞིག་གི་སྟེང་དུ་ཡིབ་ཅིང་འདུག་གོ །དེ་ནས་མི་དེ་དག་བྱུང་སྟེ་ཐུམ་པོ་ཁུར་བས།
ཅི་ཁུར་འདི་ཡང་དུ་སོང་ནས་འདུག་ཟེར་རོ། །གྲོགས་པོ་ན་རེ། ངལ་བསོས་ཆུ་
འཐུང་བྱས་ཙམ་ན། ཁུར་ཡང་དུ་འགྲོ་བ་ཀུན་གྱི་ལུགས་ཡིན་ཞེས་ཟེར་ཏེ་མ་
བརྟགས་པར་གངྒཱའི་འགྲམ་དུ་སོང་ནས། གཙུག་ཕུད་ཅན་གྱིས་བསླུས་པ་ལ་
སོགས་པའི་རྒྱུ་མཚན་ཞིབ་ཏུ་བཤད་ནས་ཆུ་བོ་དེར་བསྐྱུར་རོ། །དེ་ནས་ཁོས་
སྔར་ཡོད་པའི་རྟ་དང་རྒྱུན་བཟང་བོ་དང་བཅས་ཏེ་སྔར་གྱི་གངྒཱ་ལ་བསྐྱུར་མཁན་
157



ལེགས་བཤད་བསྟན་བཅོས་ཕྱོགས་བསྒྲིགས།
གྱི་ཕྱུག་པོའི་སྒོ་དྲུང་དུ་སོང་ནས། ཕྱུག་པོ་ལ་མར་སྤྱོན་དང་བྱས་པས་ཕྱུག་པོས་
སྨྲས་པ། ཅི་ཁྱོད་ག་ལས་འོངས། མ་ཤིའམ། བྲམ་ཟེས་སྨྲས་པ། ཀྱི་བདག་གསོན་
ཞིང་ཤིན་ཏུ་བདེ་སྐྱིད། ང་ཡི་རྟ་དང་རྒྱུན་ལ་ལྟོས། ང་ལ་ཁྱོད་ཤིན་ཏུ་དྲིན་ཆེ་
བས་དྲིན་དྲན་ནས་འོངས་ཟེར་ཏེ་གསེར་ལ་སོགས་པ་རིན་པོ་ཆེ་མང་པོ་སྐྱེས་སུ་་
བྱིན་ནས། ཁྱོད་ཀྱིས་ཁོ་བོ་ཆུར་བསྐྱུར་བས་བདག་ས་འོག་གངྒཱའི་ཆུ་ནང་གི་ལྷ་
བསམ་གྱིས་མི་ཁྱབ་པའི་ཇོ་བོ་ཞིག་ཡོད་པ་ཤི་ནས་དེའི་གདན་སར་ཁོ་བོ་དབང་
བསྐུར་ཏེ། དེའི་ཆས་ལ་སོགས་པ་འདི་འདྲའོ། །ཅི་དེ་ལྟ་བུ་ཁྱོད་གཅིག་པུ་ལ་
ཡོད་དམ་ཐམས་ཅད་ལ་འདུག ཀུན་ལ་གདའོ། །གཞན་འགྲོ་བ་ཡོད་ནའང་དེ་
ལྟ་བུའི་རྒྱལ་ས་བཟུང་དུ་ད་དུང་མང་བོ་གདའོ་ཞེས་པས། ཁྱིམ་བདག་ན་རེ། འོ་
ན་ང་ཡང་དེར་འགྲོའོ། །དེ་ལྟ་ན་ལེགས་ཀྱི་དོང་ངོ་། །དེས་ན་དེར་འགྲོ་ལུགས་ནི་
སྔ་མ་ཁོ་ན་ལེགས་སོ་ཞེས་ཏེ་གསོ་མའི་ཁུད་དུ་དྲིལ་ནས་གངྒཱ་ལ་བསྐྱུར་རོ། །དེ་
ནས་ཁོ་རང་ཝ་ར་ཎ་སིར་སོང་ནས་རྒྱལ་བོ་དེ་ལ་སྔར་གྱི་སྐྱབས་མ་བྱས་པའི་་་་་
དོན་དྲན་པར་བྱས་ཏེ། རང་གིས་བསླུས་ཤིང་དོམ་གྱིས་བསད་པའི་རྒྱལ་བུ་དེའི་
ཕའི་ཐད་དུ་སོང་སྟེ། མཇལ་བར་ཞུས་པས་གནང་། གཙུག་ཕུད་ཅན་གྱིས་སྨྲས་
པ། ཁྱེད་ཀྱི་སྲས་གང་དུ་གཤེགས། རྒྱལ་བོས་སྨྲས་པ། རྒྱལ་བོའི་ཁབ་ན་རིན་པོ་
ཆེའི་ཁྲིའི་སྟེང་ན་ཡོད། དེ་དེ་ན་མི་བདོག་ལས་ཆེ། དེ་ཅི་སྟེ། ཁྱེད་ཀྱི་དགྲ་ཝ་ར་
ཎཱ་སིའི་རྒྱལ་བོས་ཐབས་ཀྱིས་བསད་པར་ངས་མཐོང་། རྒྱལ་བོས་སྨྲས་པ། མི་
བདེན། གཙུག་ཕུད་ཀྱིས་བདེན་ཏེ་འདི་ལྟ་བུ་གདའ་ཞེས་རྟ་དང་རྒྱན་བསྟན་
པས། རྒྱལ་བོ་ན་རེ། བདེན་པར་འདུག ད་ཁྱོད་ཀྱིས་རྒྱལ་ངན་དེ་སོད་ཅིག
158



ས་སྐྱ་ལེགས་བཤད་ཀྱི་འགྲེལ་བ། །
གཙུག་ཕུད་ཅན་གྱིས་སྨྲས་པ། དལ་བུས་བགྱི་ན་ཅི་དགོས་པ་སྦྱོར་རམ། རྒྱལ་
བོས་སྨྲས་པ་སྦྱོར་རོ། །ཡང་ཁོས་ཝ་ར་ཎཱ་སིའི་རྒྱལ་བོའི་དྲུང་དུ་ཕྱིན་ཏེ་སྨྲས་པ།
ཁྱོད་ཀྱི་དགྲ་ཡུལ་དབུས་ཀྱི་རྒྱལ་བོ་འདི་བསད་དོ། །དེ་མི་གསོད། བསད་ན་དེ་
ང་དང་གཅུགས་པར་ཡོད་བྱས་པས། རྟགས་ཅི་ཡོད་ཟེར་བ་ལ་གཙུག་ཕུད་ན་རེ།
རྟགས་རྒྱལ་བོ་དེའི་ནོར་གང་བཟང་ང་ཡིས་ཁུགས་ཡོང་བྱས་པས། རྒྱལ་བོ་ན་རེ།
འོ་ན་རྒྱལ་བོའི་གཙུག་རྒྱན་བསྐུར་གྱིས་དང་ཟེར་བ་ལ། གཙུག་ཕུད་ཀྱིས་དེ་སྐད་
སྤྲིངས་པ་དང་བྱུང་། དེ་ལ་སོགས་པ་དུ་མས་བསླུས་ཤིང་བྲིད་པས། ཝ་ར་ཎཱ་སི་
པ་ཡིད་ཆེས་པ་དང་། ད་ང་སོང་ནས་རྒྱལ་བོའི་ཁ་སྒོ་དབྱེ། ཁྱེད་དཔུང་ཚོགས་
ཉུང་བ་ཞིག་སྤྱོན་ཞེས་བརྗོད་དེ། དེ་ནས་རྒྱལ་བོ་དེ་འཁོར་ཉུང་ཤོས་དང་བཅས་
པ་ཡུལ་དབུས་ཀྱི་རྒྱལ་བོའི་ཁབ་ཏུ་ཁ་དྲངས་ཏེ་དེར་ནང་དུ་ཆུད་པ་དང་ཕྱི་སྒོ་པ་
བསྡམས་ནས། ད་སླེབས་སོ་ཞེས་ནང་དུ་བརྡ་སྤྲད་པ་ན། དེའི་དཔུང་གིས་ཝ་ར་
ཎཱ་སིའི་རྒྱལ་བོ་བསད། ནོར་ཐམས་ཅད་རྒྱལ་བོས་ཁྱེར། ཝ་ར་ཎཱ་སིའི་རྒྱལ་སྲིད་
གཙུག་ཕུད་ཅན་ལ་བྱིན་ནོ། །
བློ་ཆུང་གྲོས་ཉེས་འཁྲུགས་པའི་ཚེ། །
བློ་ལྡན་ཐབས་ཀྱིས་བདེ་བར་གསོ། །
ཆུ་ཀླུང་རྙོག་པས་ཆུད་གསན་པ། །
ཆུ་དྭངས་ནོར་བུས་དྭངས་པར་བྱེད། །
1,59



ལེགས་བཤད་བསྟན་བཅོས་ཕྱོགས་བསྒྲིགས།
བློ་ཆུང་རྣམས་གྲོས་ཉེས་ནས་འཁྲུགས་པ་བྱེད་པའི་ཚེ། བློ་དང་ལྡན་པ་
དག་གིས་ཐབས་སྣ་ཚོགས་ཀྱིས་བཅོས་ནས་བདེ་བར་གསོ་སྟེ། ཆུ་ཀླུང་རྙོག་པས་
ཆུད་གསན་པར་བྱས་ན་ཆུ་དྭངས་ནོར་བུས་དྭངས་པར་བྱེད་པ་བཞིན་ནོ། །
མཁས་པ་ཇི་ལྟར་ཐབས་རྡུགས་ཀྱང་། །
བླུན་པོ་འཇུག་པའི་ལམ་མི་འགྲོ། །
ཆར་སྡོད་བྱིའུ་སྐོམ་ན་ཡང་། །
ས་ལ་འབབ་པའི་ཆུ་མི་འཐུང་། །
མཁས་པ་ལས་ཀྱི་དབང་གིས་ཐབས་ཇི་ལྟར་རྡུགས་ཀྱང་། བླུན་པོ་རྣམས་
འཇུག་པའི་ལམ་དུ་མི་འགྲོ་སྟེ། བྱིའུ་ཆར་འདོད་རྣམས་ཤིན་ཏུ་སྐམ་པར་གྱུར་
ཀྱང༌། ས་ལ་འབབ་པའི་ཆུ་མི་འཐུང་བ་བཞིན་ནོ། །ཡུལ་དབུས་ཀྱི་རྒྱལ་བོ་དྷརྨ་
ས་ལས་ཉ་བ་ཏུ་ཏོ་ལ་ཞེས་པ་ལ་བློན་པོའི་བྱ་དགའ་བྱིན་ཏེ། སྐྱེ་བོ་ཕལ་བོ་ཆེའི་
དཔོན་དུ་དབང་བསྐུར་བ་ན། དྲིན་ལ་མི་བརྩི་བའི་སྐྱེས་ངན་དེས་རྒྱལ་བོ་
བཀྲོངས། དེའི་སྲས་ར་མ་ས་ལ་དང་། ས་ལ་ཞེས་པ་གཉིས་ཡོད་པ་དེ་སྤྲུགས་ཏེ་
ཉ་བ་དེས་རྒྱལ་སྲིད་བཟུང་ནས། ར་ཛ་དྷརྨ་ས་ལའི་བློན་པོ་སན་ཏི་བི་གྲ་ཏ་ཞེས་
ཡོད་པ་ལ། ཁྱོད་མི་བསད་ཀྱི་ཁོ་བོའི་བློན་པོ་གྱིས་བྱས་པས་དེ་ན་རེ། ངའི་ཇོ་བོ་
གསོད་མཁན་ཁྱོད་ཡིན་མོད། ཁྱོད་ཀྱི་བློན་པོ་ང་མི་བྱེད་ཅེའོ། །དེར་དེ་བ་དོང་
དུ་འཚོ་བ་ཉུང་ཤས་ཤིག་དང་སྦྱར་ཏེ་བཅུག་པ་ལས་དེས་ཕྱི་སོར་མོ་གསུམ་གྱིས་་
160



ས་སྐྱ་ལེགས་བཤད་ཀྱི་འགྲེལ་བ།
བླངས་པ་རེ་དང་ཆུ་དེ་ལྟ་བུ་རེ་ལ་ཞག་རེའི་འཚོ་བ་བསྟེན་པ་ལས། ཟླ་བ་གསུམ་
ཙམ་ན་ཉ་བ་བློན་པོས་བལྟས་པས་ལུས་ཐམས་ཅད་སྤུ་ཡིས་ཁྱབ་པར་བྱས་ཏེ་་་་
འདུག་གོ །དེར་དེས་དེ་དོང་ནས་བྱུང་སྟེ་སྔར་བཞིན་སྨྲས་པས་ལན་སྔ་མ་བཞིན་
དུ་བྱུང་ནས། རྒྱལ་ངན་ན་རེ། འདི་ཤེས་རབ་ཆེ་བ་ཡིན་པས་བསད་དུ་ཕངས།
དགྲ་བོ་ཡིན་པས་ཕྱུགས་ཤིག་ཅེས་ཏེ་སྨྱུགས་སོ། །དེ་ནས་བློན་པོ་དེས་རང་གི་ཇོ་
བོའི་སྲས་བཙལ་བས་རིང་ཞིག་ན་བྱིས་པའི་ཁྲོད་ནས་རྙེད་དེ་དེ་རྣམས་བསྡུས།
ཁོས་བྲམ་ཟེའི་སློབ་དཔོན་བྱས། དེའི་སྐྱིལ་མོ་ཀྲུང་ལ་སེངྒེའི་ཁྲི་བྱས་ནས་དེར་ར་
མ་ས་ལ་བཞག གཞན་རྣམས་བློན་པོ་དང་། དམག་མི་ལ་སོགས་པར་བརྡ་ཆད་
སོ་སོར་བྱས་ནས། རི་མ་ས་ལ་རྒྱལ་བོར་དབང་བསྐུར་རོ། །ཕྱིས་བྱིས་པ་རྣམས་
ཆེར་སྐྱེས་པ་དང་། དེ་ནས་རྒྱལ་བོའི་གཤེད་མ་དེ་ལ་དམག་གི་དུས་བཏབ་སྟེ།
ཇི་ལྟར་སྙེད་པའི་དམག་གི་དཔུང་ཉུང་ཤས་ཤིག་བསྡུས། བཞོན་པའི་དོན་དུ་
གླང་བོ་ཆེའི་ཚོགས་བསྡུས་སོ། །དེ་ནས་གཡུལ་འགྱེད་པ་ལ་ཉེ་བའི་སྔ་རོལ་ནས་
ཉ་བའི་རྒྱལ་བོ་དེས་གླང་བོ་ཆེའི་གདོང་གསེར་གྱི་དྲ་བས་གཡོགས་ནས་ཡོད་པ་་་
ལས། དེ་ཤིན་ཏུ་ཁྲོས་ནས་འདུག་པས། དེའི་རྒྱུ་མཚན་མ་རྟོགས་ལ་དེ་ནས་ཕན་
ཚུན་གཡུལ་བཤམས་ཏེ་གླང་བོའི་གདོང་ཕྱེ་བ་དང་། དེས་དགྲ་ཟླར་སློང་མོ་
མཐོང་ནས་རབ་ཏུ་འཁྲུགས་ཏེ་སླར་ལོག་ནས་རང་ཕྱོགས་ཀྱི་དཔུང་བརླག་པར་་་་
བྱས་ཏེ། དེའི་རྒྱལ་སྲིད་ལ་ར་མ་ས་ལ་བཞག་གོ །
ཤེས་རབ་ལྡན་པ་མགོ་བསྐོར་ཡང་། །
161



ལེགས་བཤད་བསྟན་བཅོས་ཕྱོགས་བསྒྲིགས།
བྱ་བའི་ཆ་ལ་རྨོངས་མི་འགྱུར། །
སྲོག་ཆགས་གྲོག་མ་མིག་མེད་ཀྱང་། །
མིག་ལྡན་གཞན་ལས་ལྷག་པར་མགྱོགས། །
ཤེས་རབ་དང་ལྡན་པ་དག་གཞན་གྱིས་མགོ་སྐོར་བྱས་ཀྱང་། བྱ་བ་གང་གི་
ཆ་ལའང་རྨོངས་པར་མི་འགྱུར་ཏེ། སྲོག་ཆགས་གྲོག་མ་ལ་མིག་མེད་ཀྱང་། མིག་
དང་ལྡན་པ་ཕལ་ཆེར་ལས་ལྷག་པར་མགྱོགས་པ་བཞིན་ནོ། །ཡུལ་འཁོར་མོ་
འཇིག་པ་ན་རྒྱལ་བོ་ངན་པ་བརྐམ་ཆགས་ཅན་འཁོར་འདབས་པས་ཀྱང་རང་གི་་
ལོངས་སྤྱོད་ཙམ་ཆེད་དུ་འཛིན་པ་ཞིག་ཡོད་པས། ཕྱོགས་དེ་ན་བྲམ་ཟེ་ཕྱུག་པོ་
ཞིག་ཡོད་པ་དེ་ལ་སྔོན་གྱི་བསོད་ནམས་ལས་གྲུབ་པའི་ཁྲོན་པ་ཞིག་ཁང་བའི་་་་
ཕུགས་སུ་བྱུང་སྟེ། དེ་ལས་ཅི་འདོད་པའི་ལོངས་སྤྱོད་བྱུང་ནས་ཤིན་ཏུ་འབྱོར་
བར་ཡོད་པའི་ཚེ། བྲམ་ཟེ་ན་རེ། རྒྱལ་བོ་ལ་བསྙེན་བཀུར་བྱེད་ཅེའོ། །བུ་མོ་ན་
རེ། མི་ལེགས། རྒྱལ་བོ་འདི་འདོད་པ་ཆེ་བས་ཁྲོན་པ་འཕྲོག་ཏུ་འོངས་ཤེའོ། །
བྲམ་ཟེ་ན་རེ། དགོས་མེད་ཟེར་ཏེ་བསྙེན་བཀུར་བྱས་པས། རྒྱལ་ངན་དེའི་
བསམ་པ་ལ་བྲམ་ཟེ་དེ་འབྱོར་བ་དང་འབྲལ་བར་སེམས་ཏེ། རང་གི་ཕོ་བྲང་དུ་
ཚུར་ལོག་པ་དང་རྒྱལ་བོས་ཕོ་ཉ་བསྲིངས་པ་ནི། ཀ་ཡེ་ཁྱོད་ཀྱི་ཁྱིམ་ན་ཁྲོན་པའི་
ཆུ་ལེགས་པ་ཡན་ལག་བརྒྱད་ལྡན་ཞིག་ཡོད་པར་འདུག་གོ་ཞེས་ཐོས་ཀྱི། དེ་
བདག་གི་ཁབ་ཏུ་ཞག་འགའ་གཡོར། དེ་ལྟ་མ་ཡིན་ན་ཁྱེད་ལ་བདག་ཆད་པས་
གཅོད་དོ་ཞེས་མངགས་ཏེ་བཏང་ངོ་། །དོན་དེ་མངོན་གྱུར་པ་དང་བྲམ་ཟེ་དེ་
162



ས་སྐྱ་ལེགས་བཤད་ཀྱི་འགྲེལ་བ།
ཤིན་ཏུ་སྐྲག་ཅིང་འགྱོད་དེ། ཀྱེ་མ་རྒྱལ་བོ་འདིས་ནི་རྣ་བར་མི་འོས་པར་
གསུངས་པ་ཞིག་ན། ངེས་པར་ཁོ་བོ་འབྱོར་བ་ཆེན་པོ་འདི་དང་འབྲལ་བར་བྱེད་
དོ་སྙམ་ནས་ཡིད་འཁྲུགས་ཏེ་སེམས་ཀུན་ཏུ་རྨོངས་ཤིང་ཞུམ་པས་རང་གི་ཁྱིམ་ལ་
སོགས་པའི་ཡོན་ཏན་ཡིད་ལ་བྱེད་ཅིང་འདུག་གོ །དེའི་དུས་དེར་བྲམ་ཟེའི་བུ་མོ་
ཞིག་ཡོད་པ་དེས་ཕ་ལ་རྒྱུ་མཚན་དྲིས་ཤིང་དེས་ཀྱང་བསྙད་པ་ན། བུ་མོ་དེས་མ་
རངས་པའི་གད་མོ་དང་བཅས་ཏེ་ཕ་ལ་སྨྲས་པ། ཅི་ཡབ་རིག་པ་གསུམ་གྱི་ཕ་
རོལ་ཏུ་ཕྱིན་པ་ཞིག་ན་དེ་ཙམ་གྱི་ལན་ལ་རྨོངས་པའམ་ཞེའོ༑ །ཕ་ན་རེ། བདེན་
ན་སྔར་མ་གྲགས་པ་ཞིག་སྟེ་ངེས་པར་བདག་ཅག་ལ་གནོད་པར་འགྱུར་བའི་ངག་
གོ་ཞེས་སྨྲ་བ་ན། བུ་མོ་ན་རེ། དེ་ལྟ་མ་ཡིན་ཏེ་ཁྲོན་པ་འབུལ་བར་ཁས་ལོངས།
འོན་ཀྱང་ཁོ་བོས་ཕུལ་ཡང་ཁྲོན་པ་འགྲོར་མི་འཚལ་ཏེ། །ཁྲོན་པ་ན་རེ། ཁོ་བོ་
རྒྱལ་བོའི་ཁབ་ཏུ་འགྲོ་ན་ཕོ་ཉ་ཁྲོན་པ་ཞིག་དགོས་ཏེ་དེ་མ་བྱུང་ན་མི་འགྲོ་ཞེས་་་
གླེང་བས། མིའི་བདག་པོ་ལ་འདི་སྐད་ཞུས། ནོར་གྱིས་ནོར་རྣམས་འགུགས་
བགྱིད་ཅིང་། །གླང་བོ་ཆེས་ཀྱང་གླང་ཆེན་ཏེ། །རྒྱལ་དབང་ཁྱོན་པའང་མངག་
འཚལ་ལོ། །དེ་ནས་ཁྲོན་པ་འོངས་པར་འགྱུར། །ཞེས་སླར་སྲིངས་ཤིག་ཅེས་པ་
དང་ རྒྱལ་བོའི་ཕོ་ཉ་བ་དེ་ལ་དོན་ཇི་ལྟར་གྱུར་པ་བསྙད་དེ་ཚིགས་སུ་བཅད་དེ་
བསྐུར་བས། ཁོས་རྒྱལ་བོའི་དྲུང་དུ་ཕྱིན་ནས་བརྗོད་པ་ལས། རྒྱལ་བོ་དེས་བློན་
པོ་རྣམས་བསགས་ཏེ་ཁྲོན་པ་བང་ཆེན་ལ་ཐོང་ལ་བྲམ་ཟེའི་ཁྲོན་པ་ཁུགས་ཞེས་་་
བསྒོའོ། །དེ་ལྟར་མིན་ན་ཁྱེད་རྣམས་ཀྱི་མགོ་བོ་གཅད་དོ་ཞེའོ། །དེར་བློན་པོ་
རྣམས་ཀྱིས་གྲོས་བྱས་པས་རྒྱལ་བོ་འདི་མུ་ཅོར་སྨྲ་བ་གདུག་པ་ཅན་ཞིག་འདུག་་་
163



ལེགས་བཤད་བསྟན་བཅོས་ཕྱོགས་བསྒྲིགས།
པས། འདི་མ་བསད་ན་མི་འོས་པའི་གཏམ་འདི་ལྟ་བུ་ད་དུང་ཟེར་དུ་འོང་ཟེར་
ཏེ་བསད་དོ། །དེར་རྒྱལ་བོའི་ངན་སེམས་ཀྱི་བྱ་བ་མ་རྫོགས་པར་བྲམ་ཟེ་ཆད་པ་
ལས་གྲོལ་བ་ཡིན་ནོ། །
བློ་གྲོས་ལྡན་པ་གཉིས་བགྲོས་ན། །
བློ་གྲོས་ལེགས་པ་གཞན་འབྱུང་སྲིད། །
ཡུང་བ་དང་ནི་ཚ་ལ་ལས། །
ཁ་དོག་གཞན་ཞིག་སྐྱེ་བར་འགྱུར། །
བློ་གྲོས་ཅན་གཉིས་བགྲོས་ནས་བྱ་བ་བྱས་ན་བློ་གྲོས་ལྷག་པར་སྐྱེ་ཞིང་་་་་་
ལེགས་པ་དག་འབྱུང་སྟེ། ཡུང་བ་སེར་པོ་དང་། ཚ་ལ་དཀར་པོ་གཉིས་ལས་ཁ་
དོག་མཛེས་པ་གཞན་ཞིག་སྐྱེ་བར་འགྱུར་བ་ལྟ་བུའོ། །
ཁོང་མཛངས་བསོད་ནམས་བསགས་པའི་མི། །
གཅིག་པུ་ཡིན་ཡང་ཀུན་ལས་རྒྱལ། །
རི་དྭགས་རྒྱལ་བོ་སེང་གེ་དང་། །
འཁོར་ལོས་སྒྱུར་ལ་གྲོགས་མི་དགོས། །
ཤེས་རབ་ཅན་ཁོང་མཛངས་ཤིང་བསོད་ནམས་བསགས་པའི་མི་རང་ཉིད་་
གཅིག་པུ་ཡིན་ནའང་ཀུན་ལས་རྒྱལ་བར་འགྱུར་ཏེ། རི་དྭགས་ཀྱི་རྒྱལ་བོ་སེངྒེ་
164



ས་སྐྱ་ལེགས་བཤད་ཀྱི་འགྲེལ་བ།
དང་། འཁོར་ལོས་སྒྱུར་པའི་རྒྱལ་བོ་ལ་གྲོགས་མི་དགོས་པར་དགྲ་ལས་རྒྱལ་བ་
བཞིན་ནོ། །དེ་ཡང་སྔོན་བྱུང་བ་རྒྱལ་བོ་ཆེན་པོ་གུ་ས་ལི་ཞེས་བྱ་བ་འཛམ་བུ་
གླིང་འདིར་ཡོད་པ་ལས། དེའི་སྤྱི་བོ་ལ་སྒོ་ང་འདྲ་བའི་ཆུ་བུར་ཞིག་བྱུང་སྟེ་
གསལ་བ་ཡོངས་སུ་དག་པ་ནི་ཚད་མེད་པའོ། །བགས་ཀྱིས་ཇེ་ཆེར་ཇེ་ཆེར་སྐྱེས་
པ་དང་། བཀས་པའི་ནང་ན་ཁྱེའུ་བལྟ་ན་སྡུག་པ་མཚན་དང་ལྡན་པ་སྐྲ་མཐོན་
མཐིང་དུ་འདུག་པ་ལུས་ཀྱི་མདོག་གསེར་ལྟ་བུར་བྱུང་བར་གྱུར་ཏོ། མཚན་
མཁན་གྱིས་བལྟས་ནས། བུ་འདི་ནི་ངོ་མཚར་ཆེ་བའི་ཡོན་ཏན་གྱིས་མཚན་དང་
ལྡན་ཏེ། གདོན་མི་ཟ་བར་གླིང་བཞི་ལ་དབང་བའི་འཁོར་ལོས་སྒྱུར་པའི་རྒྱལ་
བོར་འགྱུར་རོ། །ཞེས་སྨྲས་ནས། ཁྱེའུའི་མིང་ཡང་སྤྱི་བོ་སྐྱེས་ཞེས་བཏགས་སོ། །
ཆེར་སྐྱེས་ནས་ཡོན་ཏན་དང་ལྡན་པས་རྒྱལ་བོས་ཀྱང་ཡུལ་གཅིག་གི་རྒྱལ་ཕྲན་དུ་
བཅུག་གོ །དུས་གཞན་ཞིག་ན་རྒྱལ་བོ་ཆེན་པོ་ནད་ཀྱིས་བཏབ་ནས་ཚེ་བའི་དུས་
བྱས་སོ། །དེ་ནས་རྒྱལ་བོ་དེར་དབང་བའི་རྒྱལ་ཕྲན་རྣམས་འདུས་ཏེ་སྤྱི་བོ་སྐྱེས་
དེ་གང་ན་འདུག་པར་སོང་ནས་ཕྱིན་པ་དང་། འདི་སྐད་ཅེས་སྨྲས་སོ། །རྒྱལ་བོ་
ཆེན་པོ་ནི་སྐུ་ཚེ་བའི་དུས་བྱས་ཀྱི། ཁྱོད་རྒྱལ་བོ་ཆེན་པོར་གཤེགས་སུ་གསོལ་
ཞེས་སྨྲས་པ་དང་། སྤྱི་བོ་སྐྱེས་ཀྱིས་འདི་སྐད་ཅེས་སྨྲས་སོ། །གལ་ཏེ་ང་རྒྱལ་བོར་
འགྱུར་བའི་བསོད་ནམས་དང་དབང་ཐང་ཞིག་ཡོད་ནི་རྒྱལ་ཆེན་བཞི་དང་བརྒྱ་་་
བྱིན་ལ་སོགས་པས་ང་ལ་གསོལ་བ་བཏབ་སྟེ་དབང་སྐུར་བར་ཤོག་ཅིག་ཅེས་སྨྲས་
མ་ཐག་ཏུ་རྒྱལ་ཆེན་བཞིའི་རྒྱལ་བོ་ཡང་བབས་ནས་རིན་པོ་ཆེའི་བུམ་པ་སྤོས་་་་་
ཆུས་བཀང་བ་ཐོགས་ཏེ་སྤྱི་བོར་བླུགས་ནས་དབང་བསྐུར་རོ། །བརྒྱ་བྱིན་ལྷའི་
165



ལེགས་བཤད་བསྟན་བཅོས་ཕྱོགས་བསྒྲིགས།
དབང་བོ་ཡང་བབས་ནས་རིན་པོ་ཆེའི་ཅོད་པན་ཕུལ་ཏེ་མགོ་ལ་བཞག་ནས་ཡོན་
ཏན་བསྔགས་སོ། །དེ་ནས་རྒྱལ་ཕྲན་རྣམས་ཀྱིས་དབུས་ཀྱི་ཡུལ་ཆེན་པོར་
གཤེགས་པར་གསོལ་བ་དང་། སྤྱི་བོ་སྐྱེས་ཀྱིས་བདག་ལ་རྒྱལ་བོར་འགྱུར་བའི་
དབང་ཐང་ཞིག་ཡོད་ན་ཡུལ་བ་ངའི་དྲུང་དུ་འོང་བར་རིགས་ཀྱི་ང་ཡུལ་་་་་་་
བསྙེགས་སུ་མི་འགྲོའོ་ཞེས་སྨྲས་པས། དེ་མ་ཐག་ཏུ་ཡུལ་ཆེན་པོའི་རྒྱལ་བོའི་ཕོ་
བྲང་དང༌། སྐྱེད་ཚལ་དང༌། ཁྲུས་ཀྱི་རྫིང་བུ་ལ་སོགས་དགོས་པ་ཐམས་ཅད་དེར་
བྱུང་བར་གྱུར་ནས། གསེར་གྱི་འཁོར་ལོ་དང་། གླང་བོ་ཆེ་དང་། རྟ་རིན་པོ་ཆེ་
དང་། བུད་མེད་རིན་པོ་ཆེ་དང་། བློན་པོ་རིན་པོ་ཆེ་དང་། ཁྱིམ་བདག་རིན་པོ་
ཆེ་དང་། ནོར་བུ་རིན་པོ་ཆེ་ལ་སོགས་པ་ཐམས་ཅད་འདུས་ནས་གླིང་བཞི་ལ་
དབང་བྱེད་པའི་འཁོར་ལོས་སྒྱུར་པའི་རྒྱལ་བོར་གྱུར་ཏེ་ཆོས་བཞིན་དུ་སྲིད་་་་་་
འཚོའོ། །དེ་ནས་མི་མང་བོ་དག་ས་བརྐོ་ཞིང་ཞིང་རྨོད་པ་མཐོང་ནས་བློན་པོ་
རྣམས་ལ་འདི་དག་ཅི་བྱེད་ཅེས་བཀའ་སྩལ་བ་དང༌། སྨྲས་པ། ཅི་ཙམ་དུ་སྲོག་
དང་བཅས་པ་ཐམས་ཅད་ཟས་ཀྱིས་འཚོ་བས། འདི་དག་ནི་ཞིང་རྨོས་ནས་འཚོ་
བར་བྱེད་དོ། །དེ་ནས་རྒྱལ་བོས་གལ་ཏེ་ང་ལ་རྒྱལ་བོར་འགྱུར་བའི་བསོད་
ནམས་ཀྱི་དབང་ཐང་ཞིག་ཡོད་ན། ལས་བྱ་མི་དགོས་པར་རོ་བརྒྱ་དང་ལྡན་པའི་
ཁ་ཟས་རང་ཡོད་པར་གྱུར་ཏེ་ཐམས་ཅད་ཆོག་ཅིང་འགྲངས་ནས། བཀྲེས་པ་
དང་སྐོམ་པ་མེད་པར་གྱུར་ཅིག་ཅེས་སྨྲས་མ་ཐག་ཏུ་དེ་བཞིན་དུ་ཡོད་པར་གྱུར་་
ཏོ། །དེ་ནས་ཡང་འཚག་ཏུ་སོང་སོང་བ་ལས། ཐ་ག་མ་དག་གིས་འཁལ་བ་དང་
འཐག་པ་དག་མཐོང་ནས་འདི་དག་ཅི་བྱེད་ཅེས་དྲིས་པ་དང་སྨྲས་པ། ཁ་ཟས་
166



ས་སྐྱ་ལེགས་བཤད་ཀྱི་འགྲེལ་བ།
ནི་རང་ཡོད་པར་གྱུར་ན་ལུས་བརྒྱན་པའི་གོས་མེད་དེ། འདི་དག་ནི་བགོ་བའི་
གོས་བྱེད་དོ། །དེ་ནས་རྒྱལ་བོས་ཡང་བདག་ལ་རྒྱལ་བོར་འགྱུར་བའི་དབང་ཐང་
ཞིག་ཡོད་ན་བགོ་བའི་གོས་རང་ཡོད་པར་གྱུར་ཏེ། དབུལ་ཕོངས་པ་ཐམས་ཅད་
ཀྱང་གོས་ཀྱིས་ཆོག་ཤེས་པར་ཤོག་ཅིག་ཅེས་སྨྲས་སོ། །དེ་མ་ཐག་ཏུ་ཤིང་ཐམས་
ཅད་ལས་བགོ་བའི་གོས་ཁ་དོག་རྣམ་པ་སྣ་ཚོགས་དང་ལྡན་པ་རང་སྐྱེས་ཏེ་མི་་་་
ཐམས་ཅད་ཀྱི་གོས་ཀྱང་ཟད་མི་ཤེས་པ་བྱུང་ངོ་། །དེ་ནས་ཡང་རྒྱལ་བོ་འཆག་
ཅིང་སོང་སོང་བ་ལས། མི་དག་རོལ་མའི་ཆ་བྱད་ཐོགས་པ་མཐོང་ནས་འདི་དག་
ཅི་ཡིན་ཞེས་དྲིས་པ་དང༌། སྨྲས་པ། ཁ་ཟས་དང་བགོ་བའི་གོས་ནི་ཆོག་པར་
ཡོད་ན། རོལ་མོ་མང་བོ་མེད་དེ། འདི་དག་ནི་རང་དགའ་ཞིང་རྩེ་བའི་རོལ་མོ་
ཡིན་ནོ། །རྒྱལ་བོས་སྨྲས་པ། བདག་ལ་རྒྱལ་བོར་འགྱུར་བའི་དབང་ཐང་ཞིག་
ཡོད་ན། རོལ་མོ་དམ་པའི་ཆ་བྱད་ཐམས་ཅད་རང་ཡོད་པར་གྱུར་ཅིག་ཅེས་སོ། །
དེ་མ་ཐག་ཏུ་ཤིང་ཐམས་ཅད་ཀྱི་ཡལ་ག་ལས་རོལ་མོའི་ཆ་བྱད་མང་བོ་འཕྱང་སྟེ་
རོལ་མོ་འདོད་པ་ཞིག་རང་འཁྲོལ་ཞིང་སྙན་པ་དང་། ཐོས་པ་ཙམ་གྱིས་དགའ་
མགུ་རངས་པར་གྱུར་ཏོ། །རྒྱལ་བོའི་བསོད་ནམས་དང་དབང་ཐང་ཆེན་པོས་
ནམ་མཁའ་ལས་རིན་པོ་ཆེ་སྣ་བདུན་ཆར་བཞིན་དུ་བབས་ཏེ་ཡུལ་ཀུན་ཏུ་གང་་་་
ནས། རྒྱལ་བོས་བློན་པོ་དག་ལ་འདི་ལྟར་གྱུར་པ་སུའི་ཡོན་ཏན་ཞེས་དྲིས་པ་
དང༌། བློན་པོ་རྣམས་ཀྱིས་འདི་ནི་རྒྱལ་བོའི་ཡོན་ཏན་དང་སེམས་ཅན་གྱི་བསོད་
ནམས་ཀྱིས་འདི་ལྟར་གྱུར་ཏོ་ཞེས་སྨྲས་པ་དང་། རྒྱལ་བོས་གལ་ཏེ་སེམས་ཅན་
གྱི་བསོད་ནམས་ཀྱི་མཐུས་ཡིན་ན་རིན་པོ་ཆེ་འདི་དག་ཀུན་ཏུ་འབབ་པར་གྱུར་
167



ལེགས་བཤད་བསྟན་བཅོས་ཕྱོགས་བསྒྲིགས།
ཅིག གལ་ཏེ་ང་འབའ་ཞིག་གི་དབང་ཐང་ཡིན་ན་ཕོ་བྲང་གི་ནང་འབའ་ཞིག་ཏུ་
བོབས་ཤིག་ཅེས་སྨྲས་པ་དང་། གཞན་ཀུན་ནས་བབ་པ་ནི་ཆད་ཀྱིས་ཕོ་བྲང་གི་
ནང་འབའ་ཞིག་ན་ཉིན་ཞག་བདུན་གྱི་བར་དུ་བབས་སོ། །རྒྱལ་བོ་སྤྱི་བོ་སྐྱེས་
ཀྱིས་འཛམ་བུའི་གླིང་དུ་ལོ་བརྒྱད་ཁྲི་བཞི་སྟོང་གི་བར་དུ་འདོད་པ་ལྔ་ལ་ལོངས་་
སྤྱོད་པ་ལས་དུས་གཞན་ཞིག་ན་ཕོ་བྲང་གི་སྒོར་གནོད་སྦྱིན་ཞིག་བྱུང་སྟེ་སྐད་་་་་
ཆེན་པོས་འདི་སྐད་ཅེས་སྨྲས་སོ། །ཤར་ཕྱོགས་ན་ཤར་གྱི་ལུས་འཕགས་གླིང་ཞེས་
བྱ་བ་ཡོད་དེ། དེ་ན་ཡང་བདེ་སྐྱིད་ལ་དཔེ་མེད་པར་བཟང་གི་རྒྱལ་བོ་ཆེན་པོ་
དེར་ཡང་རོལ་ཞིང་གཤེགས་པར་རིགས་སོ་ཞེས་བསྐུལ་བས། རྒྱལ་བོ་ཡང་དེར་
འགྲོ་བར་དགའ་ནས། གསེར་གྱི་འཁོར་ལོ་ནམ་མཁའ་ལ་འཕགས་པ་དང་།
བློན་པོ་དང་། རིན་པོ་ཆེ་སྣ་བདུན་ལ་སོགས་ཀྱང་རྗེས་སུ་འཕགས་ཏེ་ཤར་
ཕྱོགས་ཀྱི་ལུས་འཕགས་གླིང་དུ་ཕྱིན་ཏོ། །རྒྱལ་ཕྲན་ཕྱག་མི་འཚལ་བ་རྣམས་ཀྱང་
ཐམས་ཅད་ཕྱག་འཚལ་ནས། ལུས་འཕགས་གླིང་དུ་འདོད་པ་ལྔ་ལ་ལོ་སྟོང་ཕྲག་
བརྒྱད་ཅུའི་བར་དུ་ལོངས་སྤྱོད་དོ། །དེ་ནས་གནོད་སྦྱིན་གྱིས་སྔར་བཞིན་བསྐུལ་
བས། རབ་ཏུ་བདེ་སྐྱིད་པ་ནུབ་ཀྱི་བ་ལང་སྤྱོད་དུ་རྒྱལ་བོ་ཆེན་པོས་ལོ་སྟོང་ཕྲག་
བཅུ་བཞིའི་བར་དུ་བདེ་བ་ལ་ལོངས་སྤྱོད། དེ་ནས་ཡང་སྔར་བཞིན་གནོད་སྦྱིན་
གྱིས་བསྐུལ་བས། བྱང་གི་སྒྲ་མི་སྙན་ཞེས་བྱ་བ་ན་གནས་པའི་མི་དག་འབྱོར་བ་
ལེགས་པོ་ལོངས་སྤྱོད་དང་ལྡན་པས་ཡུལ་དེར་རྒྱལ་བོས་འདོད་པ་ལྔའི་དམ་པ་ལ་
ལོ་སྟོང་ཕྲག་བཅོ་བརྒྱད་ཀྱི་བར་དུ་ལོངས་སྤྱོད་པར་གྱུར་ཏོ། །དེ་ནས་དུས་ཕྱི་
ཞིག་ན་གནོད་སྦྱིན་གྱིས། རྒྱལ་བོ་ཆེན་པོ་བཞིའི་རིགས་ཀྱི་རྒྱལ་བོའི་གནས་ཀྱང་
168



ས་སྐྱ་ལེགས་བཤད་ཀྱི་འགྲེལ་བ།
རབ་ཏུ་བདེ་བ་ནི་ཚད་བྱ་བར་ཡང་དཀའོ། །རྒྱལ་བོ་ཆེན་པོ་དེར་ཡང་གཤེགས་
པར་རིགས་སོ་ཞེས་སྨྲས་པ་དང་། རྒྱལ་བོ་དང་བློན་པོ་དང་དཔུང་གི་ཚོགས་
རྣམ་པ་བཞི་དང་བཅས་ཏེ་ནམ་མཁའ་ལ་འཕགས་ཏེ་དོང་ངོ༌། །རྒྱལ་ཆེན་
བཞིའི་རིགས་ཀྱི་རྒྱལ་བོས་རྒྱང་མ་ནས་མཐོང་བ་དང་འཇིགས་སྐྲག་ནས་དཔུང་་་་
གི་ཚོགས་བཤམས་ཏེ་ཕྱི་རོལ་ཏུ་བྱུང་བ་དང་། ཅི་བྱར་ཡང་མེད་ནས་ཕྱིར་
གནས་སུ་དོང་ངོ་༣ །སྤྱི་བོ་སྐྱེས་དེར་ཡང་ལོ་སྟོང་ཕྲག་བཅུའི་བར་དུ་འདོད་པ་ལ་
ལོངས་སྤྱོད་ནས། ཡང་འདི་སྙམ་དུ་སུམ་ཅུ་རྩ་གསུམ་གྱི་ལྷ་ཡི་རིགས་སུ་འགྲོ་
བར་བསམས་ནས། འཁོར་དང་བཅས་པ་སྟེང་གི་ནམ་མཁའ་ལ་འཕགས་ཏེ་
སུམ་ཅུ་རྩ་གསུམ་གྱི་ལྷ་ཡི་རིགས་སུ་སོང་ངོ༌། །དེའི་ཚེ་དྲང་སྲོང་ལྔ་བརྒྱ་ཙམ་
ཞིག་རི་རབ་ལྷུན་པོའི་སུལ་ལ་གནས་པ་ལས་རྒྱལ་བོའི་གླང་བོ་ཆེ་དང་རྟའི་་་་་་
གཅིན་རྟུག་ལྷུང་བས་དྲང་སྲོང་དེ་དག་གི་ལུས་ལ་རེག་པར་གྱུར་ནས་དེ་གཅིག་་་་
ལ་གཅིག་འདི་ཅི་ཡིན་ཞེས་དྲིས་པ་དང་། དྲང་སྲོང་མཁས་པ་བློ་དང་ལྡན་པ་
གཅིག་གིས་དྲང་སྲོང་གཞན་དག་ལ་འདི་སྐད་ཅེས་སྨྲས་པ། རྒྱལ་བོ་སྤྱི་བོ་སྐྱེས་
དེར་ཡང་སུམ་ཅུ་རྩ་གསུམ་གྱི་ལྷའི་རིགས་སུ་སོང་ཟེར་གྱིས། འདི་ན་གདོན་མི་
ཟ་བར་དེ་དག་གི་གླང་བོ་ཆེ་དང་རྟའི་མི་གཙང་བ་ཡིན་ནོ་ཞེས་སྨྲས་ནས། དྲང་
སྲོང་རྣམས་ཁྲོས་ཏེ་གསང་སྔགས་དང་ཕྱག་རྒྱས་བཅིངས་པས། རྒྱལ་བོ་སྤྱི་བོ་
སྐྱེས་དང་འཁོར་མང་བོ་འགྲོར་མེད་པར་བྱས་སོ། །རྒྱལ་བོས་ཀྱང་དེ་ལྟར་ཤེས་
ཤིང་རིག་ནས་འདི་སྐད་ཅེས་དམ་བཅས་སོ། །གལ་ཏེ་བདག་ལ་བསོད་ནམས་
དང་དབང་ཐང་ཞིག་ཡོད་ན་དྲང་སྲོང་དེ་དག་ངའི་ཐད་དུ་ལྷགས་ཏེ་ང་ལ་་་་་་་
169



ལེགས་བཤད་བསྟན་བཅོས་ཕྱོགས་བསྒྲིགས།
མཆོད་པར་ཤོག་ཅིག་ཅེས་སྨྲས་ནས། རྒྱལ་བོའི་ཡོན་ཏན་ཆེན་པོའི་བྱིན་དང་
ཤུགས་ཀྱིས་དྲང་སྲོང་ལྔ་བརྒྱ་ཙམ་སོ་རིལ་གྱིས་དེར་ལྷགས་ཏེ་མཆོད་ནས་གཡོག་
དང་བཅས་པ་སུམ་ཅུ་རྩ་གསུམ་གྱི་ལྷའི་རིགས་སུ་དོང་ངོ༌། །ཡར་མ་ཕྱིན་པར་
རྒྱང་མ་ནས་ལྷའི་ཕོ་བྲང་ཡིད་དུ་འོང་བ་ཤིན་ཏུ་དཀར་པོར་སྣང་བ་ལྷང་ངེ་ལྷམ་
མེར་མཐོང་བར་གྱུར་ཏོ། །ལྷའི་ཕོ་བྲང་དེ་ལ་སྒོ་ཆེན་པོ་སྟོང་དང་ཉིས་བརྒྱ་ཡོད་
དེ། ལྷ་རྣམས་འཇིགས་ནས་སྒོ་དེ་རྣམས་བཅད་དེ་ལྕགས་ཀྱི་གཏེན་པ་གསུམ་
རིམ་བཅུག་གོ །སྤྱི་བོ་སྐྱེས་དཔུང་གི་ཚོགས་དང་བཅས་ཏེ་ཐོགས་པ་མེད་པར་
དེར་ཕྱིན་ནས་རྒྱལ་བོས་དུང་བུས་ཏེ་གཞུ་བརྡུངས་ནས་གཞུ་རྒྱུད་བསྒྲེངས་པ་་་་
དང་། ལྷའི་ཕོ་བྲང་གི་སྒོ་བརྒྱ་ཕྲག་བཅུ་གཉིས་དུས་གཅིག་ཏུ་རང་ཕྱེ་བ་དང་།
བརྒྱ་བྱིན་གྱིས་ཕྱི་རོལ་ནས་བསུས་ཏེ་ལྷའི་ཕོ་བྲང་དུ་ཁྲིད་ནས། བརྒྱ་བྱིན་གྱི་
སྟན་ཕྱེད་ལ་འདུག་ཏུ་བཅུག་གོ །ལྷའི་དབང་བོ་དང་མིའི་དབང་བོ་གཉིས་བྱེད་
གཟུགས་འདྲ་སྟེ། དང་པོ་མཐོང་བ་དག་གིས་བྱེ་བྲག་མི་ཕྱེད་ན་ལྷའི་མགྱོགས་
བུལ་གྱིས་རྟོགས་སོ། །རྒྱལ་བོས་ལྷའི་ཕོ་བྲང་དུ་ལྷའི་དབང་བོ་བརྒྱ་དང་སུམ་ཅུ་
རྩ་དྲུག་བརྗེས་ཀྱི་བར་དུ་འདོད་པ་ལྔའི་དམ་པ་ལོངས་སྤྱད་དེ། ལྷའི་དབང་བོའི་
ནང་གི་ཐ་མ་དེ་བྱང་ཆུབ་སེམས་དཔའ་སེམས་དཔའ་འོད་སྲུང་ཞེས་བྱ་སྟེ། དེའི་
ཚེ་ལྷ་མ་ཡིན་གྱི་རྒྱལ་བོས་ལྷ་རྣམས་ལ་དམག་དྲངས་ནས་བརྒྱ་བྱིན་དང་འཐབ་་་
པ་ལས། བརྒྱ་བྱིན་གྱིས་མ་ཐུབ་ནས་དཔུང་གི་ཚོགས་དང་བཅས་པ་ཕྱིར་གནས་
སུ་བྲོས་སོ། །དེ་ནས་རྒྱལ་བོ་སྤྱི་བོ་སྐྱེས་ཕྱིར་བྱུང་སྟེ། དུང་བུས་གཞུ་རྒྱུད་
བསྒྲེངས་པས་ལྷ་མ་ཡིན་གྱི་དམག་རྣམས་དེ་མ་ཐག་ཏུ་བྱེར་རོ། །དེ་ལྟ་བུའི་མཐུ་
170



ས་སྐྱ་ལེགས་བཤད་ཀྱི་འགྲེལ་བ།
སྟོབས་དང་ཡོན་ཏན་བསམ་གྱིས་མི་ཁྱབ་པ་དང་ལྡན་པ་སྤྱི་བོ་སྐྱེས་ཞེས་བྱ་བ་་༌་
འཁོར་ལོས་བསྒྱུར་པའི་རྒྱལ་བོ་ཆེན་པོའོ། །ཞེས་མདོ་ལས་བྱུང་ངོ་། །
ཐབས་ལ་མཁས་ན་ཆེན་པོ་ཡང་། །
བྲན་དུ་བཀོལ་བར་ག་ལ་དཀའ། །
མཁའ་ལྡིང་མཐུ་རྩལ་ཆེ་ན་ཡང་། །
གོས་སེར་ཅན་གྱི་བཞོན་པར་འགྱུར། །
ཐབས་ལ་མཁས་ན་འཇིག་རྟེན་གྱི་ཆེན་པོ་རྣམས་ཀྱང་བྲན་དང་གཡོག་ཏུ་་་
བཀོལ་བར་མི་དཀའ་སྟེ། མཐུ་རྩལ་དང་ལྡན་པ་མཁའ་ལྡིང་ཁྱུང་ཆེན་ཡང་། ལྷ་
གོས་སེར་ཅན་གྱིས་ཐབས་ཀྱིས་བསླུས་ཏེ་བཞོན་པར་བྱེད་པ་བཞིན་ནོ། །དེ་ཡང་
གོས་སེར་ཅན། འཁོར་ལོ་འཛིན་པ། ངོ་ནག དཔལ་མོའི་གཉེན་ལ་སོགས་པ་ནི་
ཁྱབ་འཇུག་གི་མིང་གི་རྣམ་གྲངས་ཏེ། དེ་དང་ནམ་མཁའ་ལྡིང་འཐབ་པ་ན་དེའི་
མཐུ་རྩལ་གྱི་ཁྱད་པར་ཁྱབ་འཇུག་གིས་བཟློག་པར་མ་ནུས་པར་ཐབས་ཀྱིས་བསླུ་
བར་འདོད་ནས་བསྡུམ་བྱས་ཏེ། མི་འཐབ་པར་རང་བཞིན་གནས་པ་ན། ཁྱབ་
འཇུག་ན་རེ། ཀྭ་ཡེ་ཁྱོད་ཀྱིས་ཕ་རོལ་གནོན་པ་འདི་ལ་ཁོ་བོ་མགུ་ཡི། ད་ཁྱོད་
ཀྱིས་ང་ལ་མཆོག་སློངས་ཤིག་དང་དེ་སྦྱིན་ནོ་བྱས་པས། ནམ་མཁའ་ལྡིང་ང་རྒྱལ་
ཆེ་བས། ཀྭ་ཡེ་ཆེ་བས་ཆུང་བ་ལ་སློང་བ་ག་ལ་སྲིད། ང་ལ་མཆོག་སློངས་ཤིག་
དང་དེ་ཁྱོད་ལ་སྦྱིན་ནོ་ཞེའོ། །ཁྱབ་འཇུག་གིས་བསྐུར་བས་ཀྱང་དེ་སྐད་དོ། །
171



ལེགས་བཤད་བསྟན་བཅོས་ཕྱོགས་བསྒྲིགས།
ལན་དུ་མ་ལ་ཁྱབ་འཇུག་ན་རེ། དེ་ལྟར་ན་ཁྱོད་ནི་ཤིན་ཏུ་མགྱོགས། མཐུ་རྩལ་
ཆེ་བར་འདུག་པས། ཁོ་བོའི་བཞོན་པར་གྱུར་ཅིག་ཅེས་སྨྲས་པས་དེ་ལྟར་གྱུར་པ་
ནི། ཕ་རོལ་གནོན་པ་དེ་ང་རྒྱལ་གྱིས་འཁྲུལ་ཞིང་། ཁྱབ་འཇུག་གིས་སྒྱུ་ཐབས་
ཀྱིས་བསླུས་པས་དེང་སང་གི་བར་བྱ་ཁྱུང་ཁྱབ་འཇུག་གི་བཞོན་པ་བྱེད་ཅིང་་་་་
འདུག་གོ་ཞེས་ཐོས་སོ། །
འཇིག་རྟེན་འདི་དང་ཕ་རོལ་གྱི། །
བདེ་བ་བསྒྲུབ་པ་ཤེས་རབ་ཡིན། །
རྒྱལ་བུ་ཟླ་བའི་ཤེས་རབ་ཀྱིས། །
བྲན་བཟང་འདི་དང་ཕྱི་མར་བསྐྱབས། །
འཇིག་རྟེན་འདིར་གནས་སྐབས་ཀྱི་བདེ་བ་དང་། ཕ་རོལ་ཏུ་མཐར་ཐུག་
གི་བདེ་བ་སྒྲུབ་ནུས་པ་དག་ཤེས་རབ་ཅན་ཡིན་ཏེ། རྒྱལ་བུ་ཟླ་བ་ཞེས་བྱ་བའི་
ཤེས་རབ་ཅན་གྱིས། སེངྒེ་བྲན་བཟང་ཞེས་པའི་མ་རུངས་པ་བཏུལ་ནས་འདི་ཕྱི་
གཉིས་ཀར་བསྐྱབ་པ་བཞིན་ནོ། །དེ་ཡང་སྔོན་བྱུང་བ་ཀུ་རུ་རའི་རྒྱུད་དུ་གྲགས་
པའི་རྒྱལ་རིགས་ཀྱི་བུ་ཟླ་བ་ཞེས་བྱ་བ། བླ་མ་དང་རྒན་པ་རྣམས་ལ་རབ་ཏུ་གུས་
ཤིང་། དམན་པ་དང་སྡུག་བསྔལ་བ་རྣམས་ལ་རབ་ཏུ་བྱམས་པ། རང་བཞིན་
དང་སྦྱངས་པའི་ཡོན་ཏན་དུ་མས་བརྒྱན་པ་ཞིག་ཡོད་པ་ན། དེའི་དུས་སུ་ལྷོ་
ཕྱོགས་ཀྱི་རྒྱལ་བོ་སུ་ད་ཡ་ཞེས་པ་བསྒྱུར་ན་བྲན་བཟང་ཞེས་བྱ་བ། ནགས་ཁྲོད་
172



ས་སྐྱ་ལེགས་བཤད་ཀྱི་འགྲེལ་བ།
དུ་འཕོང་བསླབ་པ་ལ་སོགས་པའི་ཆེད་དུ་སོང་བ་ལ། སེངྒེ་མོ་འདོད་ཆགས་ཀྱིས་
ཉེན་པ་ཞིག་དང་འཕྲད་དེ། དེས་རྒྱལ་བོ་ཁྲིད་ནས། དབང་མེད་དུ་འདོད་
ཆགས་སྤྱོད་དུ་བཅུག་པ་ལས་དེ་ནས་ཟླ་བ་བཅུ་གཅིག་སོང་བ་ན། སེངྒེ་མོ་ལ་བུ་
ཞིག་བཙས་པ་ལ། ཕའི་རིགས་གཟུགས་བཟུང་བས་ན་མིའི་ལུས་ལ། མའི་རིགས་
བཟུང་བས་ན་སྤུ་ཡོད་ཅིང་རྐང་བ་ཁྲ་བོར་ཡོད་པ། ཤ་ལ་སྲེད་པ། སྟོབས་དང་
ལྡན་ཞིང་གཏུམ་པ་ཞིག་བྱུང་ངོ༌། །རྒྱལ་བུ་རྐང་བཀྲ་ཞེས་ཀྱང་ཟེར། སེངྒེ་བྲན་
བཟང་ཞེས་མིང་དུ་གྲགས་སོ། །དེ་ཆེར་སྐྱེས་ནས་ཡབ་ཀྱིས་རྒྱལ་སྲིད་གཏད་དེ་
རྒྱལ་བོ་བྱེད་པའི་ཚེ། སྤྱིར་བཙུན་མོ་མང་བ་ཡོད་ཀྱང་དེ་རྣམས་ཀྱི་ནང་ནས་
གནང་ཆེན་གཉིས་ཡོད་པ་ལ་བསྒོ་བ། སང་གི་ཉིན་པར་ང་ནི་སྐྱེད་མོས་ཚལ་དུ་
འཆག་ཏུ་འགྲོ་བས། སྔར་ངའི་ཡིད་དུ་འོངས་པ་དང་རྩེ་དགའ་ཀུན་ཏུ་སྤྱོད་དོ། །
ཕྱིས་འོངས་པ་དང་མི་ཕྲད་དོ་བྱས་པ་དང་། བཙུན་མོ་གཉིས་རང་རང་གི་གོས་
དང་རྒྱན་གྱིས་བརྒྱན་ནས། དུས་གཅིག་ཏུ་ཆས་པ་དང་ལམ་ན་ལྷ་རྟེན་ཞིག་ཡོད་
པ་ལ། བཙུན་མོ་བྲམ་ཟེའི་རིགས་ཅན་གྱིས་བཞོན་པ་ལས་བབས་ཏེ་ཕྱག་བྱས་
པས་ཅུང་ཟད་ཅིག་ཕྱིར་ལུས་པས། བཙུན་མོ་རྒྱལ་རིགས་ཅན་གྱིས་སྔོན་ལ་
སླེབས་ཏེ། དེ་དང་རྩེ་ཞིང་ཕྱི་མ་མ་བསྟེན་པས། དེ་ཞེ་སྡང་སྐྱེས་ཏེ་ལྷ་རྟེན་ཁྱོད་
ལ་ཁོ་མོས་ཕྱག་བྱས་པའི་རིང་ལ་ང་ཕྱི་ལ་ལུས་ཤིང་རྒྱལ་བོའི་བཙུན་མོའི་གནང་
ཆེན་མ་ཐོབ་པས། ཁྱོད་ལ་མཐུ་ཡོད་ན་ངའི་གྲོགས་གྱིས་ཤིག་བྱས་ཏེ། ཕྱིས་རྒྱལ་
བོ་ལ་བདག་ཉི་མ་གཅིག་དགའ་བ་བྱེད་པར་གནང་ངམ་ཞུས་པས་གནང་སྟེ།
མོས་ལྷ་རྟེན་བཤིག་པས། ལྷ་དེ་ཁྲོས་ནས་རྒྱལ་བོ་ལ་གནོད་པ་བྱ་བར་བསམས་
173



ལེགས་བཤད་བསྟན་བཅོས་ཕྱོགས་བསྒྲིགས།
ཏེ། ཕོ་བྲང་གི་སྒོ་དྲུང་དུ་ཕྱིན་པ་དང་། དེའི་ཚེ་རྒྱལ་བུ་རྐང་ཁྲ་ལ་མཆོད་གནས་
དྲང་སྲོང་ཞིག་ཡོད་པ་ལ་ཟས་དཀར་ལ་སོགས་པས་བསྙེན་བཀུར་བྱེད་ཅིང་ཡོད་་་
པ་ལས་སྐབས་ཤིག་ཏུ་དྲང་སྲོང་དེ་གྲོང་གཞན་དུ་ཟས་ཀྱི་བྱ་བ་ལ་འགྲོ་བ་མཐོང་
ནས་སྔར་གྱི་ལྷ་རྟེན་གྱིས་གླགས་རྙེད་དེ་དྲང་སྲོང་དེའི་གཟུགས་སུ་སྤྲུལ་ནས་ནང་
དུ་ཞུགས་ཏེ། ཕྱག་ཚང་བ་ལ་ང་ལ་ཕྱིན་ཚད་ཤ་དྲོངས་ཤིག་ཅེས་སྨྲས་པས། ཕྱག་
ཚང་བ་ན་རེ། རྒྱལ་བོ་ལ་དྲི་ཡིས་ཟེར་ནས་དྲིས་པས་རྒྱལ་བོ་ན་རེ། ཀྱེ་མ་དྲང་
སྲོང་ཤ་ཟ་བ་དེ་ངོ་མཚར་ཆེ། ད་ཐབས་མེད་ཀྱི་འདོད་པ་བཞིན་དྲོངས་ཤིག་
ཟེར་ཏེ། དེས་ཀྱང་ཤ་དྲངས་པས་དྲང་སྲོང་གི་གཟུགས་སུ་སྤྲུལ་བ་དེས་ཟོས་ཏེ་
སོང་ངོ་། །ནངས་པར་སྔར་གྱི་མཆོད་གནས་དྲང་སྲོང་དེ་ཟས་ལ་འོངས་པ་ན།
ཤ་དྲངས་པས། དེ་ན་རེ། ཤ་འདི་ང་ལ་དྲོངས་སུས་ཟེར། གཡོས་མོས་རྒྱལ་བོ་ན་
རེ་ཞེའོ། དེར་དྲང་སྲོང་ཁྲོས་ནས་དམོད་པ་དོར་བ་ནི། རྒྱལ་བོ་ཁྱོད་ཀྱིས་ང་ལ་
བརྙས་པས་ཁྱོད་ལོ་བཅུ་གཉིས་སུ་མི་ཤ་ཟ་བར་གྱུར་ཅིག་ཅེས་ཟེར་ནས། ཕྱོགས་
གཞན་ཞིག་ཏུ་སོང་ངོ་། དེ་ནས་སྐབས་ཤིག་ཏུ་དགེ་སློང་བསོད་སྙོམས་པ་ཞིག་
གིས་གྲོང་ཁྱེར་བའི་མི་རྣམས་ལ་བསྙེན་གནས་ཀྱི་སྡོམ་པ་ཕོག་སྟེ་སྲོག་མ་བཅད་་་་
པས་གཡོས་མས་ཤ་མ་རྙེད་དེ། འོས་མེད་ནས་དུར་ཁྲོད་དུ་ཕྱིན་ཏེ། བྱིས་པ་ཤི་
བའི་རོ་བསྐྱལ་མ་ཐོག་ཅིག་རྙེད་ནས། དེ་ནས་ཤ་བཅད་དེ་གསང་ནས་དྲངས་
པས། ལྷག་པར་ཞིམ་ནས། རྒྱལ་བོ་ན་རེ། འདི་ཅིའི་ཤ་ཡིན་ཟེར་བ་ལ། གཡོས་
མ་སྐྲག་ནས་མ་སྨྲས་པས། དེ་ན་རེ། ཆད་པ་མི་བྱ་ཡིས་སྨྲས་དང་བྱས་པས།
གཡོས་མས་ཤ་རྙེད་དཀའ་བའི་རྒྱུ་མཚན་བཤད་དེ་འདི་ནི་བྱིས་པ་ཤི་བའི་ཤའོ་་་
174



ས་སྐྱ་ལེགས་བཤད་ཀྱི་འགྲེལ་བ།
ཞེས་སྨྲས་པས། རྒྱལ་བོ་ན་རེ། ད་ཕྱིན་ཆད་འདི་ལྟ་བུའི་ཤ་སྦྱོར་ཅིག་ཅེའོ། །དེ་
མི་རྙེད་དོ་བྱས་པས། གསོང་ལ་རྐུས་ཤིག་ཟེར་ཏེ། དེ་བཞིན་དུ་བྱས་པས་གྲོང་
ཁྱེར་བའི་བྱིས་པ་སྟོར་བ་མང་དུ་བྱུང་སྟེ། དེ་རྣམས་ཀྱིས་གྲོས་བྱས་ནས་ལམ་
སྲང་དུ་བསྒྲུགས་པ་དང་། རྒྱལ་བོའི་གཡོས་མཁན་གྱིས་བྱིས་པ་ཁུར་ཏེ་འགྲོ་བ་
ཟིན་ནས་རྒྱལ་བོ་ལ་གསོལ་བས། འདི་ནི་ངས་བྱེད་དུ་བཅུག་པའོ། །ཁྱེད་རྣམས་
ཁ་རོག་ཅིག་ཅེས་ཟེར་རོ། །དེ་ནས་བློན་པོ་རྣམས་དང་གྲོང་བའི་མི་རྣམས་ཀྱིས་
གྲོས་བྱས་ཏེ། དམག་ཆེན་པོ་བསོགས་ནས་ཕོ་བྲང་གི་མཐའ་བསྐོར་ཏེ། རྒྱལ་བོ་
གསོད་པར་བྱས་པ་དང་། རྒྱལ་བོ་དེ་རང་གི་ཕོ་བྲང་གི་སྒོ་ནས་འགྲོ་ས་མ་རྙེད་
ནས་ཡང་ཐོག་ཏུ་སོང་ནས། ངའི་ཀུན་གཞི་ལ་བསོད་ནམས་ཀྱི་བག་ཆགས་ཅི་
ཡོད་པའི་མཐུས། བདག་མི་ཤ་ཟ་བའི་སྲིན་པོར་གྱུར་ཅིག་ཅེས་བྱས་པ་དང་།
དེར་གྱུར་ཏེ་རང་གི་ཁབ་སྤངས་ནས་ནམ་མཁའ་ལ་འཕུར་ཏེ་སོང་ནས། དུར་
ཁྲོད་ཀྱི་བྲག་རྫོང་བཙན་པོ་ཞིག་ཏུ་གནས་བཅས་ཏེ། ཁྲིམས་ལས་འདས་པའི་
སྤྱོད་པ་དུ་མས་འདའ་ཞིང་གྲོང་ཁྱེར་གྱི་མི་རྣམས་བསད་ཅིང་ཟོས་པས་ན། རྒྱལ་
བུ་རྐང་བཀྲ་མི་ཟན་ནོ་ཞེས་གྲགས་སོ། །ཁྱད་པར་དུ་རྒྱལ་བོའི་བུ་ལྔ་བརྒྱ་བསད་
ནས་མཆོད་སྦྱིན་བྱེད་པར་དམ་བཅས་པ་ལས། གཅིག་གིས་མ་ཚང་ལ་བཙོན་དུ་
བཟུང་ནས་ཡོད་པའི་ཚེ། རྒྱལ་བུ་ཟླ་བ་བྱང་ཆུབ་སེམས་དཔའ་དེས་རྐང་བཀྲ་
གནས་པའི་ཕྱོགས་དང་ཉེ་བ་ཞིག་ཏུ་འཁོར་དང་བཅས་པ་བྱོན་པ་ན། ཕྱོགས་
གཞན་ཞིག་གི་བྲམ་ཟེ་ཞིག་ནོར་གྱི་བཀའ་དྲིན་དོན་དུ་གཉེར་བའི་ཕྱིར་ལྷགས་ཏེ།
བྱང་ཆུབ་སེམས་དཔའ་དེ་ལ་ཚིགས་སུ་བཅད་པ་བཞི་ཡིས་མཉེས་པར་བྱས་སོ། ：
175



ལེགས་བཤད་བསྟན་བཅོས་ཕྱོགས་བསྒྲིགས།
དེའི་སྐབས་སུ་སྐྱེ་བོ་འདུས་པ་རྣམས་ཀུན་ཏུ་འབྱེར་བར་གཟིགས་ཏེ་འདི་ཅི་ཞེས་
བསམས་པ་དང་། རྒྱལ་བོའི་སྟོད་གཡོགས་དྲི་མ་ཅན་གྱོན། རལ་གྲི་དང་ཕུབ་ལ་
སོགས་པ་འཛིན་པ་དེས་དཀྲུགས་པ་གཟིགས་ནས་དེའི་ཐད་དུ་སོང་ནས། ཀྭ་ཡེ་
ཁྱོད་སྡོད་ཅིག་རྒྱལ་བུ་ཟླ་བ་ཞེས་བྱ་བ་དེ་ང་ཡིན་ནོ་ཞེས་བརྗོད་པ་དང་། ཁོ་
རབ་ཏུ་འཁྲུགས་ཤིང་རྔམས་པས་བྱང་ཆུབ་སེམས་དཔའ་དེ་ཕྲག་པ་ལ་བཀལ་ཏེ་་
རང་གི་གནས་སུ་སོང་ངོ༌། །དེར་ཕྱིན་པ་དང་དེའི་གཟི་བྱིན་གྱི་ཁྱད་པར་ལ་ངོ་
མཚར་སྐྱེས་ཏེ་མདུན་དུ་བཞག་ནས་ཡང་ཡང་རྟོག་ཅིང་འདུག་པ་ན། རྒྱལ་སྲས་
དེའི་བསམ་པ་ལ། ཀྱེ་མ་བདག་ལ་ལེགས་པར་བཤད་པའི་སྐྱེས་འབུལ་བའི་བྲམ་
ཟེ་དེས་བསམ་པ་མ་ཚིམ་པས་ད་ལྟ་ཇི་ལྟ་བུ་ཞིག་སྙམ་སེམས་པ་དང་ཉིད་ལ་་་་་
སྤྱན་ཆབ་ལྟུང་ངོ་༔ །དེའི་ཚེ་རྒྱལ་བོ་རྐང་བཀྲ་དེ་བགད་ནས། ཁོ་བོའི་ལག་ཏུ་
ཕྱིན་པས་ཁྱོད་དེ་ལྟར་སེམས་པའང་བདེན་ནོ། །བྱང་ཆུབ་སེམས་དཔའ་བདག་
ཁྱོད་ཀྱི་ལག་ཏུ་ཕྱིན་པ་ལ་ཅི་སྟེ་འཇིགས། འོན་ཀྱང་འདི་ལྟར་སེམས་སོ་ཞེས་
དོན་སྔ་མ་སྨྲས་ཏེ་དེ་བས་ན་ཁོ་བོ་རེ་ཞིག་ཐོངས་ཤིག ཐུབ་པ་དེ་ཚིམ་པར་བྱས་
ལ་སླར་ཡང་ཁྱོད་མགུ་བར་བྱའོ་ཞེས་གསུངས་སོ། །དེ་ན་རེ། བདེན་ན་དེ་ཙམ་
གྱིས་བསླུ་བར་ག་ལ་ནུས་ཏེ་གཤིན་རྗེའི་ཁར་ཚུད་པ་ལ་ཐར་བ་སྲིད་དམ་ཞེའོ། །
རྒྱལ་སྲས་དེས་སྨྲས་པ། ཁྱོད་ལྟ་བུའི་རང་བཞིན་ངན་པ་དང་ང་མ་སྙོམས་ཤིག
ང་ནི་རྒྱལ་བོའི་བུ་ཡིན་ཏེ་བདེན་པར་སྨྲ་བ་ནི་གཙོ་ཆེར་བྱེད་ཅེས་གསུངས་པས་་
དེས་མ་བཟོད་དེ་བསམ་པ། འདི་ཡིས་ཟེར་བ་ལ་དཔགས་ན་འོང་ཡང་སྲིད།
མིན་ནའང་རྒྱལ་བོའི་བུ་སྟོང་ཕྱེད་དུ་ཉེ་བ་ཞིག་བཟུང་ཡོད་པས་འདི་ཙམ་ལ་ཅི་་
176



ས་སྐྱ་ལེགས་བཤད་ཀྱི་འགྲེལ་བ།
སྟེ་རག་སྙམ་ནས་སྨྲས་པ་ནི། དེ་ལྟ་ན་རེ་ཞིག་སོང་ལ་མྱུར་དུ་ཤོག་ཅིག ཁོ་
བོའང་ཁྱོད་སྲེག་པའི་མེ་སྟ་གོན་བྱེད་དོ་ཟེར་རོ། །དེ་ནས་རྒྱལ་སྲས་དེ་རང་གི་
ཁབ་ཏུ་སོང་སྟེ། བྲམ་ཟེ་དེ་ལ་ཚིགས་སུ་བཅད་པ་རེ་རེ་ལ་གསེར་སྲང་སྟོང་ཕྲག་
རེ་རེ་བྱིན་ནོ། །དེའི་ཚེ་ཡབ་རྒྱལ་བོ་ན་རེ། རྒྱལ་སྲིད་ཀྱང་ལོངས་སྤྱོད་ལ་རག་
ལས། དེའང་བསྲུང་ན་འགྲུབ། བྲམ་ཟེ་ལའང་བཞོན་པ་དང་གོས་ལ་སོགས་པ་
ཙམ་སྦྱིན་པར་རིགས་སོ་ཞེས་གསུངས་པ་ལ། དེ་ན་རེ། ཡབ་ཅིག་ཅི་གསུངས།
ལེགས་པར་བཤད་པ་འདི་ལ་རིན་ཐང་ཡོད་ན་ཚིགས་སུ་བཅད་པ་གཅིག་ལ་རྒྱལ་
སྲིད་ཐམས་ཅད་ཕུལ་ཡང་ཆུང་བ་ལེགས་མོད་ཅེས་བྱ་བ་ལ་སོགས་པ་གསུང་སྟེ།
སླར་ཆས་པས། ཡབ་ཀྱིས་རྒྱུ་མཚན་དང་ཐབས་ཀྱི་ཁྱད་པར་དུ་མ་ཡིས་བཟློག་
པས་དེ་ན་རེ། ཁྱེད་ཀྱིས་དེ་ལྟར་བསྟན་པའི་ཐབས་དེ་བཙལ་བར་རིགས་པ་མ་
ཡིན་ནོ། །དེ་བདག་ལ་དྲིན་ཆེ་བའང་མ་ཡིན་ཞིང་བདག་ཉམས་ཉེས་སུ་དགོས་
པའང་མཛད་མི་འཚལ་ལོ་ཞེས་གསུངས་ཏེ། རྒྱལ་བོ་དང་བློན་པོའི་ཚོགས་དང་།
སྐྱེ་བོ་ཕལ་བ་ལ་སོགས་པ་ནན་གྱིས་འཇུ་བ་ཐམས་ཅད་ཀྱིས་བཤོལ་ཡང་མ་་་་་་
གནངས་པར། བྱང་ཆུབ་སེམས་དཔའ་དེ་བདག་གཅིག་པུ་དུར་ཁྲོད་ཆེན་པོའི་
ལམ་དུ་ཞུགས་ཏེ་སོང་ངོ་། །དེ་ལྟར་རྒྱལ་སྲས་དེ་བྱོན་པ་མཐོང་བ་དང་སེངྒེ་བྲན་
བཟང་ངོ་མཚར་བ་དང་དོགས་པ་སྐྱེས་ཏེ། མེ་ཆེན་པོ་ཞིག་སྟ་གོན་བྱེད་ཅིང་
འདུག་གོ །དེའི་ཚེ་བྱང་ཆུབ་སེམས་དཔའ་དེར་ཕྱིན་པ་དང་། རྐང་བཀྲ་ན་རེ།
ཁྱོད་ཀྱི་དཀའ་བའི་མཆོད་པ་དེ་ལ་ཡོན་ཏན་གྱི་ཁྱད་པར་ཅི་ཞིག་ཡོད། དེའི་
བསྟན་པར་བྱ་བ་དེ་ཁོ་བོ་ལ་ཡང་སྨྲོས་ཤིག་ཅེའོ། །དེའི་ལན་ནི་ཁྱོད་ལྟ་བུའི་རང་
177



ལེགས་བཤད་བསྟན་བཅོས་ཕྱོགས་བསྒྲིགས།
བཞིན་ངན་པ་ལ་ལེགས་པར་བཤད་པས་ཅི་ཞིག་དགོས། ད་ཁོ་བོ་བཟའ་བར་
བྱོས་ཤིག་ཅེས་གསུངས་པ་དང་། དེ་ན་རེ། ང་ཡིས་ཁྱོད་བཟའ་བས་ལོང་ཡོད།
བསྲེགས་པའི་གནས་ཀྱང་ད་དུང་དུད་པ་འཐུལ། ཤ་ཡང་དུ་བ་མེད་པར་
བསྲེགས་ན་ཞིམ། ལེགས་པར་བཤད་པ་དེ་དག་རེ་ཞིག་མཉན་ཞེའོ། །དེ་ལ་སྔར་
བརྗོད་པ་བཞིན་ལན་གསུམ་གྱི་བར་དུ་སྤྲོ་བ་མཛད་ཀྱང་ཁོས་ནན་གྱིས་ཞུས་སོ། །
དེ་ནས་བྱང་ཆུབ་སེམས་དཔས་ཁོ་འདུལ་བའི་སྐབས་ལ་བབ་པར་གཟིགས་ཏེ།
གསུངས་པ་ནི། དེ་ལྟ་ན་ཆོས་ཉན་པའི་སྤྱོད་ལམ་དང་ལྡན་པས་མཉན་དགོས་ཏེ།
དེ་ཡང་། རབ་ཏུ་དམའ་བའི་སྟན་ལ་འདུག །དུལ་བའི་དཔལ་ནི་རྣམ་པར་
བསྐྱེད། །དགའ་དང་ལྡན་པའི་མིག་གིས་བལྟ། །ཚིག་གི་བདུད་རྩི་འཐུང་བ་
བཞིན། །གུས་པས་བཏུད་དེ་རྩེ་གཅིག་ཡིད། །རབ་ཏུ་དང་ལ་དྲི་མེད་པས། །
ནད་པས་སྨན་པའི་ཚིག་མཉན་བཞིན། །རིམ་གྲོ་བསྐྱེད་དེ་ཆོས་ཉོན་ཅིག །ཅེས་
གསུངས་སོ། །དེ་ནས་དེས་རང་གི་ལུས་ལ་ཡོད་པའི་སྟོད་གཡོགས་དྲི་མ་ཅན་དེ་
རྡོ་ལེབ་ཆེན་པོའི་སྟེང་དུ་བཏིང་སྟེ་དེ་ལ་བྱང་ཆུབ་སེམས་དཔའ་དེ་བཞག་ནས།
དེའི་གདོང་དུ་བལྟས་ཏེ། འཕགས་པ་ད་གསུངས་ཤིག་ཅེས་སྨྲས་སོ། །དེ་ནས་
རྒྱལ་སྲས་དེས་ཟབ་ཅིང་སྙན་པའི་གསུང་འདི་སྐད་དུ། དམ་པ་དག་དང་ལན་
གཅིག་ཙམ། །ཇི་ལྟར་འདོད་པས་ཕྲད་ཀྱང་རུང་། །འདྲིས་པར་བྱ་བ་མི་དགོས་
པར། །རབ་ཏུ་བསྟན་པ་ཉིད་དུ་འགྱུར། །ཞེས་གསུངས་པ་དང་། དེ་རབ་ཏུ་
མགུ་སྟེ་ཐུབ་པ་ཆེན་པོ་ཡང་གསུངས་ཤིག་ཅེའོ། །དེ་ལ་སེམས་དཔའ་ཆེན་པོ་
དེས། དམ་པ་རྣམས་ནི་ནམ་ཡང་མི་བསྲིང་ལ། །དགེ་བའི་ཚུལ་གྱིས་ཡུན་དུ་
178



ས་སྐྱ་ལེགས་བཤད་ཀྱི་འགྲེལ་བ
བསྟེན་པར་བྱ། །དེ་དང་ཉེ་ན་དེ་ཡི་ཡོན་ཏན་རྡུལ། །ཆེད་དུ་མ་བསྒོམས་པར་
ཡང་འགོས་པར་འགྱུར། །ཞེས་གསུངས་སོ། །དེ་ཐོས་པ་དང་ལེགས་སོ། །ད་ཡང་
གསུངས་ཤིག་ཅེས་ཏེ་མགོ་སྒུར་ཞིང་སེ་གོལ་གྱི་སྒྲ་འབྱིན་པ་དང་བཅས་པས་འདི་
སྐད་དུ། དགེ་བ་རྣམས་ཀྱིས་ལེགས་སྨྲ་ལ། །ཁྱོད་ཀྱིས་རྣམ་པ་ཀུན་མཆོད་པ། །
ནོར་ཡང་གནས་སུ་སྦྱིན་པར་བཏང་། །འབད་དེ་དོན་གྲུབ་ཐོག་ཏུ་བབས། །ཡང་
གསུངས་ཤིག་ཅེས་པ་དང་། གསུངས་པར། རྒྱལ་བོའི་ཤིང་རྟ་རིན་ཆེན་གསེར་
གྱིས་བརྒྱན། །ལུས་ཀྱང་རྒས་པས་མི་སྡུག་པར་འགྱུར་ཏེ། །དམ་པ་རྣམས་ཀྱི་ཆོས་
ནི་རྒས་མི་འགྱུར། །དགེ་བ་རྣམས་ཀྱིས་ཡོན་ཏན་རྗེས་ཆགས་བསྟན། །ཞེས་སོ། །
དེས་སྨྲས་པ། ཁྱེད་བདུད་རྩིའི་ཆར་ཕབ་པས་ངོམས་པར་བྱས་མོད་ད་དུང་
གསུངས་ཤིག ཡང་སྨྲས་པ། ནམ་མཁའ་དང་ནི་ས་གཞིའི་བར་ཡང་རིང་། །རྒྱུ་
མཚོའི་ཕ་རོལ་ཚུ་རོལ་འགྲིམ་ཡང་རིང༌། །ཤར་ནུབ་གཉིས་ཀྱི་རི་བར་དེ་བས་
རིང་། །ཕལ་དང་དམ་པའི་ཆོས་ཀྱང་དེ་བས་རིང་། །ཞེས་གསུངས་པས། དེ་
དད་ཅིང་ཡ་མཚན་དུ་གྱུར་པས་སྨྲས་པ། ཐུབ་པ་ཁྱོད་ཀྱིས་ལེགས་པར་བཤད་པ་
དེ་ལ་བདག་དམ་པ་བཞི་ཞིག་འབུལ་བས་བཞེས་པར་རིགས་སོ། །ཞེའོ། །དེས་
གསུངས་པ། ཁྱོད་ལྟ་བུའི་ཁྲེལ་དང་བྲལ་བ་ལ་མཆོག་སློང་བ་དེ་སུ་ཞིག ཡང་
དེས་མགོ་སྨད་དེ་ཁྱེད་དེ་ལྟར་དོགས་མི་མཛད་པར་ལོངས་ཤིག བྱང་ཆུབ་
སེམས་དཔས་གསུངས་པ། དེ་ལྟར་ན་བདེན་པའི་བརྟུལ་ཞུགས་ལོངས་ལ་གསོད་
པ་སྤོངས། སྐྱེ་བོ་བཙོན་དུ་བཟུང་བ་འདི་རྣམས་ཐོངས། དཔའ་བོ་ཁྱོད་ཀྱིས་མི་
ཤ་ཟ་བ་སྤོངས། དམ་པའི་ནང་ནས་མཆོག་གྱུར་འདི་བཞི་བྱིན། ཅེས་སོ། །
17g



ལེགས་བཤད་བསྟན་བཅོས་ཕྱོགས་བསྒྲིགས།
སེངྒེས་སྨྲས་པ། དམ་པ་སྔ་མ་གསུམ་ནི་ཁྱོད་ལ་འབུལ། །དམ་པ་བཞི་བ་གཞན་
ཞིག་བསླང་དུ་གསོལ། །བདག་ནི་མི་ཤ་མི་ཟ་མི་ནུས་ཏེ། །སྔ་ནས་ཁྱེད་ཀྱིས་
མཁྱེན་པར་མ་གྱུར་ཏམ། །ཞེས་པའི་ལན་དུ་དེ་ལ་རྒྱལ་བུ་ཟླ་བས། རྒྱུ་མཚན་དུ་
མས་ཀུན་ནས་སྨད་དེ། གང་གིས་ཁྱོད་ནི་ཆོས་དང་སྲིད། །བདེ་དང་གྲགས་པ་
ཉམས་པར་འགྱུར། །ཕོངས་པར་འགྱུར་བའི་འབྱུང་ཁུངས་ཏེ། །ཇི་ལྟར་བཏང་
བ་མི་རིགས་ཀྱེ། །ཞེས་བྱ་བ་ལ་སོགས་པས་དེ་ལས་བཟློག་ནས། རྒྱལ་བོའི་བུ་
བཙོན་དུ་བཟུང་བ་ཐམས་ཅད་བཀྲོལ་ཏེ་རང་གི་རྒྱལ་སྲིད་ལ་བཀོད། རྒྱལ་བུ་
སེངྒེ་བའི་གནས་སུ་ཕྱིན་པར་བྱས་ཏེ། རྒྱལ་སྲིད་ལ་བཀོད་པས་གནས་སྐབས་ཀྱི་
བདེ་བ་དང་། དེ་ལ་དགེ་བསྙེན་གྱི་སྡོམ་པས་གཏན་དུ་བདེ་བ་ལ་བཀོད་པས་
བྲན་བཟང་འདི་དང་ཕྱི་མར་སྐྱབས་ཞེས་གསུངས་སོ། །ཅི་སེངྒེ་འདི་དང་ཕྱི་མར་
སྐྱབས་ཞེས་གསུངས་པར་རིགས་སོ་ཞེ་ན། འདི་ནི་འཇིག་རྟེན་ན་གྲགས་པ་
གཙོར་མཛད་ནས་གསུངས་པ་ཡིན་ནོ། །
དཔའ་ཞིང་མཐུ་རྩལ་ཆེ་ན་ཡང་། །
མཁས་པ་མིན་པས་དཔལ་མི་ཐོབ། །
འབྱོར་བ་ཐོབ་པར་གྱུར་ན་ཡང་། །
བསོད་ནམས་མེད་ན་ག་ལ་རྟག །
རབ་ཏུ་དཔའ་ཞིང་མཐུ་རྩལ་ཆེན་པོ་ཡོད་ནའང་། མཁས་པ་མིན་ན་
180



ས་སྐྱ་ལེགས་བཤད་ཀྱི་འགྲེལ་བ།
དཔལ་ཐོབ་པར་མི་འགྱུར་ཞིང་། གལ་ཏེ་དེ་ཡིས་འབྱོར་བ་ཆེན་པོ་ཐོབ་པར་
གྱུར་ནའང་བསོད་ནམས་ཀྱི་མཐུ་དང་མི་ལྡན་ན་དེ་ཡང་རྟག་པར་མི་འགྱུར་རོ། །
ཡོན་ཏན་སྐྱོན་གཉིས་སུས་ཀྱང་གསལ། །
འདྲེས་པ་འབྱེད་ཤེས་མཁས་པ་ཡིན། །
ཆུ་ལས་འོ་མ་ངང་བས་ཕྱེད། །
བ་ལས་འོ་མ་ཀུན་གྱིས་ལོངས། །
ཡོན་ཏན་དང་ལྡན་པ་དང་། སྐྱོན་དང་ལྡན་པ་གཉིས་སུས་ཀྱང་གསལ་
བར་ཤེས་ཤིང་། སྐྱོན་དང་ཡོན་ཏན་གཉིས་འདྲེས་པ་སོ་སོར་འབྱེད་ཤེས་ན་
མཁས་པ་ཡིན་ཏེ། ཆུ་དང་འདྲེས་པའི་འོ་མ་ངང་བས་འབྱེད་ཤེས་ཤིང་། བ་ཡི་
འོ་མ་ཀུན་གྱིས་ལོངས་པ་བཞིན་ནོ། །
སྨྲས་ཤིང་བསྐུལ་བར་གྱུར་པ་ན། །
དུད་འགྲོ་ལ་ཡང་གོ་བ་སྐྱེ། ། །
མ་བསྐུལ་གཞན་གྱིས་མ་སྨྲས་པར། །
བསམ་པ་ཤེས་ན་མཁས་པ་ཡིན། །
གཞན་གྱིས་ངག་ནས་སྨྲས་ཤིང་བསྐུལ་བའི་རྣམ་འགྱུར་བསྟན་པར་བྱས་ན་
དུད་འགྲོ་ལའང་གོ་བ་སྐྱེ་བར་འགྱུར་ཞིང་། གཞན་གྱིས་མ་བསྐུལ་ཞིང་མ་སྨྲས་
181



ལེགས་བཤད་བསྟན་བཅོས་ཕྱོགས་བསྒྲིགས།
པར་རང་ཉིད་ཀྱིས་བསམ་པས་ལེགས་པར་ཤེས་པ་དེ་ཉིད་མཁས་པ་ཡིན་ནོ། །
བློ་དང་ལྡན་ན་མ་སྨྲས་ཀྱང་། །
རྣམ་འགྱུར་ཉིད་ལས་བསམ་པ་གོ །
བལ་བོའི་སེའུ་མ་ཟོས་ཀྱང༌། །
ཁ་དོག་ཉིད་ལས་བྲོ་བ་ཤེས། །
བློ་དང་ལྡན་ན་གཞན་གྱིས་ཇི་ལྟར་གསང་ནས་མ་སྨྲས་ཀྱང་དེའི་རྣམ་་་་་་་
འགྱུར་ལས་དེའི་བསམ་པ་རྟོགས་པར་འགྱུར་ཏེ། བལ་བོའི་སེའུ་ཟ་མི་དགོས་
པར་ཁ་དོག་མཐོང་བ་ཙམ་གྱིས་རོའི་བྲོ་བ་ཇི་ལྟར་འབྱུང་བ་ཤེས་པ་ལྟ་བུའོ། །
མཁས་པ་རང་གི་ཡུལ་བས་ཀྱང་། །
ཡུལ་ཁམས་གཞན་ན་མཆོད་པ་ཐོབ། །
ནོར་བུ་གཞན་དུ་བྲིན་པ་ཙམ། །
རྒྱ་མཚོའི་གླིང་དུ་ག་ལ་བྲིན། །
མཁས་པ་ཡོན་ཏན་ཅན་རྣམས་རང་གི་ཡུལ་བས་ཀྱང་ཡུལ་ཁམས་གཞན་་་་
ན་ལྷག་པར་མཆོད་པར་འགྱུར་ཏེ། ནོར་བུ་རིན་པོ་ཆེ་ཡང་གཞན་དུ་མཆོད་ཅིང་
གསོལ་བ་འདེབས་ཤིང་ཆེ་བ་རྒྱ་མཚོའི་གླིང་དུ་མི་སྲིད་པ་བཞིན་ནོ། །
182



ས་སྐྱ་ལེགས་བཤད་ཀྱི་འགྲེལ་བ།
མཁས་པ་སློབ་པའི་དུས་ན་སྡུག །
བདེ་བར་སྡོད་ལ་མཁས་མི་སྲིད། །
བདེ་བ་ཆུང་ལ་ཆགས་པ་དེས། །
ཆེན་པོའི་བདེ་བ་ཐོབ་མི་སྲིད། །
མཁས་པ་ཐོག་མར་སློབ་པའི་དུས་ན་སྡུག་ཅིང་བརྩོན་པ་ཆེན་པོ་བྱ། ཐ་
མལ་དུ་བདེ་བར་སྡོད་ན་དེ་ལ་མཁས་པ་མི་སྲིད་དེ། སྤྱིར་ཚེ་འདིའི་བདེ་བ་ཅུང་
ཟད་ལ་ཆགས་པ་དེས་བདེ་བ་ཆེན་པོ་ཐོབ་པའི་དུས་མི་སྲིད་པ་ལྟར་རོ། །
བློ་དང་ལྡན་ན་ཉམ་ཆུང་ཡང་། །
སྟོབས་ལྡན་དགྲ་བོས་ཅི་བྱར་ཡོད། །
རི་དྭགས་རྒྱལ་བོ་སྟོབས་ལྡན་ཡང་། །
རི་བོང་བློ་དང་ལྡན་པས་བསད། །
བློ་གྲོས་དང་ལྡན་ན་ཤིན་ཏུ་ཉམ་ཆུང་ནའང་། སྟོབས་དང་ལྡན་པའི་དགྲ་
བོས་ཀྱང་གནོད་པར་མི་ནུས་ཏེ། རི་དྭགས་ཀྱི་རྒྱལ་བོ་སྟོབས་དང་ལྡན་པ་སེངྒེ་
ཡང་། རི་བོང་བློ་དང་ལྡན་པ་གཅིག་གིས་བསད་པ་བཞིན་ནོ། །དེ་ཡང་ནགས་
ཁྲོད་ཅིག་ན་སེངྒེ་གཅིག་གིས་རི་དྭགས་རྣམས་བསད་ཅིང་ཟོས་པས། རི་དྭགས་
ཐམས་ཅད་ཀྱིས་ཕྱོགས་གཅིག་ཏུ་ཞུ་བ་ཕུལ་བ། འདི་ལྟ་ན་ངེད་རྣམས་སྡུག་ལ་
མཐར་ཁྱེད་རང་གི་ཟས་འཛད་པས་ཐམས་ཅད་སྐྲག་ཏུ་མ་འཛུད་པར་རེས་མོས་་
183



ལེགས་བཤད་བསྟན་བཅོས་ཕྱོགས་བསྒྲིགས།
སུ་ཟ་རུ་ཆུགས་ཞེས་ཞུས་ནས་དེ་ལྟར་བྱས་པ་ལས། ནམ་ཞིག་ན་རི་བོང་ཟ་རེས་
བབས་པའི་ཚེ་རི་བོང་གིས་ཐབས་བསམ་པས། ཁྲོན་པ་ཤིན་ཏུ་ཆེ་ཞིང་ཤིན་ཏུ་
གཏིང་ཟབ་པ་ཞིག་མཐོང་སྟེ། ཐབས་རྙེད་སྙམ་ནས་དལ་བུས་ཕྱིན་པ་དང་།
སེངྒེ་རང་བཞིན་གྱི་ང་རྒྱལ་ཆེ་བ་དང་ལྷག་པར་བྲོ་འགྱངས་པས་རབ་ཏུ་ཁྲོས་་་་་
ཤིང་མཆེ་བ་གཙིགས་ནས་ཁྱོད་དུས་ལ་འགོར་བ་ཅི་ཡིན་ཟེར། བདག་ལ་འོངས་
པའི་དབང་མ་བྱུང་། སེངྒེ་གཅིག་གིས་བཟུང་ནས་བྱས་པས། ང་མིན་པའི་སེངྒེ་
གང་ན་འདུག་ཟེར། ཀྱེ་བདག་ལ་ཇོ་བོས་བཀྱོན་པ་ལྟར་བཟོད་ཀྱང༌། ཇོ་བོ་ཉིད་
ལ་འགྲན་པའི་དགྲ་དེ་ནི་ཇོ་བོ་དང་འདྲ་བའི་སེམས་ཅན་ཞིག་འདི་སྐད་དུ། ང་
དང་སྟོབས་འགྲན་པར་ནུས་ན་སྟོབས་འགྲན། དེ་ལྟ་མ་ཡིན་ན་ངའི་བྲན་ཡིན་ནོ་
ཞེས་གླེང་བ་ཞིག་འདུག་པས། དེ་སྔོན་ལ་གདུལ་བར་ཞུ་དེ་ནས་བདག་གསོལ་
བས་མཆི་ཞེས་པ་དང་། སེངྒེ་རབ་ཏུ་འཁྲུགས་ནས་དེ་ལྟ་བུ་དེ་ང་ལ་སྟོན་ཅིག
དེ་ལ་སྟོབས་འགྲན་པར་བྱའོ་ཟེར་ཏེ། རི་བོང་གིས་ཁྲིད་ནས་སོང་སྟེ། ཁྲོན་པ་
ཤིན་ཏུ་ཟབ་པ་དེ་བསྟན་ནས། ཕ་གིའི་ནང་ན་འདུག་གོ་ཞེས་སོ། །དེའི་ཁར་
སེངྒེ་སོང་བ་ན་རང་གི་གཟུགས་བརྙན་མཐོང་བ་ལ་དགྲ་བོར་བསམ་སྟེ་མཆེ་བ་་་
གཙིགས་པ་དང་དེ་ཡང་མཆེ་བ་གཙིགས་སོ། །ཡང་རལ་བ་སྤྲུགས་ཤིང་འཁྲབ་སྟེ་
འཐབ་པའི་སྟངས་བྱས་པས་དེ་ཡང་དེ་ལྟར་བྱུང་བ་དང་དེའི་སྟེང་དུ་མཆོངས་་་
ནས་འཐབ་ཏུ་ཕྱིན་པས་དེར་ཤི་བ་ན་བློ་གསལ་རི་བོང་དེ་གཡུལ་ལས་རྣམ་པར་
རྒྱལ་ལོ། །
184



ས་སྐྱ་ལེགས་བཤད་ཀྱི་འགྲེལ་བ།
སེམས་ཅན་གཞན་དང་རྗེས་མཐུན་པའི། །
སྤྱོད་པ་ཤེས་ན་མཁས་པ་ཡིན། །
དུད་འགྲོ་ཡིན་ཡང་རིགས་མཐུན་རྣམས། །
ཁྱུ་གཅིག་ཏུ་ནི་མི་གནས་སམ། །
སེམས་ཅན་གཞན་ཀུན་དང་རྗེས་སུ་མཐུན་པའི་སྤྱོད་པ་སྤྱད་པར་ཤེས་པ་་་
དེ་ནི་མཁས་པ་ཡིན་ཏེ། དུད་འགྲོ་ཡིན་ནའང་གང་རིགས་མཐུན་པ་རྣམས་ཁྱུ་
གཅིག་ཏུ་གནས་པར་བྱེད་པ་ལྟར་རོ། །
ངེས་པར་འབྱུང་བའི་བྱ་བ་འགའ། །
མ་གྲུབ་པ་ན་དཔྱོད་པའི་ཚེ། །
མཁས་རྨོངས་གཉིས་ཀྱི་ཁྱད་པར་ཤེས། །
གྲུབ་ནས་དཔྱོད་པ་བླུན་པོའི་ཚུལ། །
ངེས་པར་འབྱུང་དུ་ཡོད་པའི་བྱ་བ་འགའ་ཞིག་ནི་མ་གྲུབ་པའི་དུས་ན་་་་་་་
དཔྱོད་པར་བྱེད་པའི་ཚེ་མཁས་པ་དང་རྨོངས་པ་གང་ཡིན་གྱི་ཁྱད་པར་ཤེས་པར་
འགྱུར་ཞིང་། གྲུབ་པའི་རྗེས་སུ་འདི་ལྟ་བུ་ཞེས་དཔྱོད་པ་ནི་བླུན་པོའི་ཚུལ་ཡིན་
ནོ། །
མཁས་པ་རྣམས་ཀྱིས་དཔྱད་པ་ཡི། །
185



ལེགས་བཤད་བསྟན་བཅོས་ཕྱོགས་བསྒྲིགས།
ཤེས་བྱ་ཤེས་ན་མཁས་པར་བགྲང་། །
བ་ལང་རྒན་གཞོན་དཔྱོད་པ་ལ། །
བླུན་པོ་མཁས་ཀྱང་ཡོན་ཏན་མིན། །
མཁས་པ་རྣམས་ཀྱིས་ཡོངས་སུ་དཔྱད་པར་བྱས་པའི་ཤེས་བྱ་གང་གིས་་་་་
ཤེས་པ་དེ་ཉིད་མཁས་པར་བགྲང་གི བ་ལང་རྒན་པ་དང་གཞོན་པའི་བྱེ་བྲག་
འབྱེད་པ་ལ། བླུན་པོ་ཕལ་ཆེ་བའང་མཁས་ཀྱང་དེ་ནི་ཡོན་ཏན་དང་ལྡན་པ་མ་
ཡིན་ནོ། །
རྒྱ་མཚོ་ཆུ་ཡིས་མི་ངོམས་ཤིང་། །
རྒྱལ་བོའི་བང་མཛོད་ནོར་གྱིས་མིན། །
འདོད་ཡོན་སྤྱད་པས་མི་ངོམས་ཏེ། ༑
མཁས་པ་ལེགས་བཤད་ཀྱིས་མི་ངོམས། །
རྒྱ་མཚོ་ཆེན་པོར་ཆུ་ཆེན་པོ་བབས་ཀྱང་མི་ངོམས་ཤིང༌། རྒྱལ་བོའི་བང་
མཛོད་ལ་ནོར་ཇི་ལྟར་བྱུང་ཡང་ཆེར་ངོམས་པར་མི་འགྱུར་ཏེ། འདོད་ཡོན་ལ་
ཡུན་རིང་དུ་སྤྱད་ཀྱང་ངོམས་ཤིང་ཆོག་ཤེས་པ་མེད་པ་ལྟར། མཁས་པ་རྣམས་
ལེགས་པར་བཤད་པའི་ཚིག་དང་དོན་གྱིས་ངོམས་དཀའ་བ་ཡིན་ནོ། །
ལེགས་བཤད་བྱིས་པ་དག་ལས་ཀྱང་། །
186



ས་སྐྱ་ལེགས་བཤད་ཀྱི་འགྲེལ་བ།
མཁས་པ་རྣམས་ནི་ཡོངས་སུ་ལེན། །
དྲི་ཞིམ་བྱུང་ན་རི་དྭགས་ཀྱི། །
ལྟེ་བ་ལས་ཀྱང་གླ་རྩི་ལེན། }
ལེགས་པར་བཤད་པ་ཐ་ན་བྱིས་པ་དག་གིས་ཤེས་པ་བྱུང་ནའང་། དེ་ཉིད་
མཁས་པ་རྣམས་ཀྱིས་ཡོངས་སུ་ལེན་པར་བྱེད་དེ། དྲི་ཞིམ་པོར་འགྱུར་བས་ན་རི་
དྭགས་ཀྱི་ལྟེ་བ་ལས་གླ་རྩི་ལེན་པ་བཞིན་ནོ། །
རབ་ཏུ་བྱེད་པ་གཉིས་པ། ཡ་རབས་བརྟག་པ་
རྟག་ཏུ་དམ་པའི་ཡོན་ཏན་རྣམས། །
སྐྱེ་བོ་དམ་པས་ལྷག་པར་སྒྲོགས། །
མ་ལ་ཡ་ཡི་ཙན་དན་དྲི། །
རླུང་གིས་ཕྱོགས་བཅུར་རྒྱས་པར་བྱེད། །
རྟག་ཏུ་དམ་པའི་ཡོན་ཏན་དཔག་ཏུ་མེད་པ་རྣམས་ལྷག་པར་སོ་སོ་སྐྱེ་བོ་་་
དམ་པ་རྣམས་ཀྱིས་སྒྲོག་པར་འགྱུར་ཏེ། མ་ལ་ཡའི་ཙན་དན་གྱི་དྲི་བཟང་བོ་
ཡང་རླུང་གིས་ཕྱོགས་བཅུར་རྒྱས་ཤིང་ཁྱབ་པར་བྱེད་པ་བཞིན་ནོ། །
དམ་པ་དཔོན་དུ་བསྐོས་གྱུར་ན། །
187



ལེགས་བཤད་བསྟན་བཅོས་ཕྱོགས་བསྒྲིགས།
དོན་གྲུབ་པ་དང་བདེ་སྐྱིད་འཐོབ། །
ནོར་བུ་རྒྱལ་མཚན་རྩེར་མཆོད་ན། །
ཡུལ་ཕྱོགས་དགེ་ཞེས་མཁས་རྣམས་སྒྲོགས། །
དམ་པ་དཔོན་དུ་བསྐོས་པར་གྱུར་ན་དེ་ཉིད་ཀྱི་དོན་འགྲུབ་པ་དང་འཁོར་་
རྣམས་ཀུན་ཀྱང་བདེ་སྐྱིད་ཐོབ་པར་འགྱུར་ཏེ། ནོར་བུ་རིན་པོ་ཆེ་རྒྱལ་མཚན་གྱི་
རྩེར་མཆོད་ནས་གསོལ་བ་བཏབ་ན་དགོས་འདོད་འབྱུང་ཞིང་ཡུལ་ཕྱོགས་དེར་་་་
དགེ་ཞེས་མཁས་པ་རྣམས་ཀྱིས་སྒྲོག་པ་ལྟར་རོ། །སྔོན་འདས་པའི་དུས་ན་རྒྱལ་
བོ་མཛེས་པ་ཞེས་བྱ་བ་ཞིག་བྱུང་སྟེ་ཆོས་བཞིན་དུ་སྲིད་འཚོའོ། །དེས་ལེགས་
པར་སྐྱོང་བས་ཐམས་ཅད་རབ་ཏུ་བདེ་ཞིང་སྐྱིད་དོ། །དེའི་ཚེ་ཡུལ་དེ་ན་བྲམ་ཟེ་
དབྱུག་པ་ཅན་ཞེས་བྱ་བ་རབ་ཏུ་དབུལ་ཕོངས་པ་ཞིག་ཡོད་པ་དེས་ཁྱིམ་བདག་་་་
ཅིག་ལ་གླང་ཞིག་གཡར་ཏེ་སྤྱད་ནས་སླར་གླང་དེ་ཁྲིད་དེ་དེའི་ཁྱིམ་དུ་སོང་་་་་་
དང་། ཁྱིམ་བདག་གིས་ཟས་ཟ་བ་མཐོང་བ་དང་ཅང་མ་སྨྲ་བར་གླང་དེ་ཁྱིམ་གྱི་
ནང་དུ་བཏང་བ་དང་གླང་སྒོ་གཞན་དུ་སོང་ནས་སྟོར་རོ། །ཁྱིམ་བདག་དེས་
ཟས་ཟོས་ནས་ལངས་ཏེ་དེ་ན་གླང་མ་མཐོང་ནས་དེས་དེ་བྱུག་པ་ཅན་ལ་ག་རེ་་་་
བྱས་པ་དང་། ངས་ཁྱེད་ཀྱི་ཁྱིམ་དུ་བཏང་ངོ་ཟེར་བས། ཁྱོད་ཀྱིས་ངའི་གླང་བོར་
གྱི་གླང་སླར་བྱིན་ཅིག་ཅེས་སྨྲས་པ་དང་། དེས་སྨྲས་པ། ངས་མ་བོར་རོ། །དེ་
ནས་གཉིས་ཀ་འགྲོགས་ཏེ་རྒྱལ་བོའི་དྲུང་དུ་འདོང་བ་དང་དེས་འུ་བུ་ཅག་གིས་་་
རིག་པ་དང་མི་རིག་པ་རྟོགས་སོ་སྨྲས་ནས་དོང་བ་དང་། མི་གཞན་ཞིག་གི་རྟ་
188



ས་སྐྱ་ལེགས་བཤད་ཀྱི་འགྲེལ་བ།
རྒོད་མ་ཞིག་བྲོས་ནས་དེས་དབྱུག་པ་ཅན་ལ་རྒོད་མ་མ་གཏང་ཞེས་སྨྲས་པ་དང་།
བྲམ་ཟེས་རྡོ་བ་ཞིག་བླངས་ཏེ་འཕངས་པས་རྟའི་རྐང་བ་ལ་ཕོག་ནས་ཆག་གོ །
དེས་སྨྲས་པ། ཁྱོད་ཀྱིས་ངའི་རྟ་བསད་ཀྱི་ངའི་རྟ་བྱིན་ཅིག བྲམ་ཟེས་ཅིའི་ཕྱིར་
རྟ་བྱིན། དེས་ཚུར་ཤོག་རྒྱལ་བོའི་དྲུང་དུ་འདོང་། དེས་འུ་བུ་ཅག་གི་ཞལ་ལྕེ་
གཅོད་དོ་ཞེས་སྨྲས་ནས། དེ་དག་དེར་སོང་བ་དང་བྲམ་ཟེ་དེ་འབྲོས་པར་བརྩམ་
སྟེ། རྩིག་པ་ཞིག་གི་སྟེང་ནས་མཆོངས་པ་དང་དེའི་དྲུང་ན་ཐ་ག་བ་ཞིག་ཐག་
འཐག་ཅིང་འདུག་པའི་སྟེང་དུ་ལྷུང་ནས་ཐ་ག་བ་དེ་ཚེ་འཕོས་པ་དང་། ཐ་ག་
བའི་ཆུང་མས་དབྱུག་པ་ཅན་བཟུང་ནས་ཁྱོད་ཀྱི་ངའི་ཁྱོ་བསད་ཀྱི་ངའི་ཁྱོ་བྱིན་་་་
ཅིག་ཅེས་སྨྲས་པ་དང་། ངས་ཁྱོད་ཀྱི་ཁྱོ་ཇི་ལྟར་སྦྱིན་ཞེས་སྨྲས་ནས་ཚུར་ཤོག་
རྒྱལ་བོའི་དྲུང་དུ་འདོང་། དེས་འུ་བུ་ཅག་གི་ཞལ་ལྕེ་གཅོད་དོ་ཞེས་དེ་དག་དོང་
བ་ལས། ལམ་གྱི་བར་དེ་ན་ཆུ་བོ་ཆེན་པོ་ཞིག་ཡོད་པའི་ནང་ནས་ཤིང་མཁན་
ཞིག་སྟེའུ་ཁ་ནས་ཁྱེར་ཏེ་འོང་ངོ༌། །དེ་ནས་དབྱུག་པ་ཅན་གྱིས་ཆུའི་གཏིང་ཅི་
ཙམ་ཞེས་དྲིས་པ་དང་། ཆུའི་གཏིང་ཟབ་པོ་ཞེས་སྨྲས་ནས་སྟེའུ་ཆུར་ལྷུང་སྟེ་མ་
རྙེད་པ་དང༌། དེས་བྲམ་ཟེ་བཟུང་ནས་ཁྱོད་ཀྱིས་ངའི་སྟེའུ་ཆུར་བསྐུར་རོ། །དེས་
སྨྲས་པ་ངས་མ་བསྐུར་རོ། །ཚུར་ཤོག་རྒྱལ་བོའི་དྲུང་དུ་འདོང་། དེས་འུ་ཅག་གི་
ཞལ་ལྕེ་གཅོད་དོ་ཞེས་སྨྲས་ནས་དོང་ངོ་། །དེར་བྲམ་ཟེ་ལུས་ངལ་ནས་ཆང་
འཚོང་གི་ཁྱིམ་དུ་སོང་སྟེ་ཆང་བསླངས་ནས་ཆང་འཚོང་མ་དེ་ལ་བུ་ཕོ་ཞིག་་་་་་་
བཙས་ཏེ་གོས་ཀྱིས་གཡོགས་ཏེ་གོར་བསྙལ་བ་ལས་དབྱུག་པ་ཅན་གྱིས་མ་་་་་་་
བརྟགས་པར་གོས་དེའི་སྟེང་ནས་འདུག་པ་དང་ཁྱེའུ་དེ་སྲོག་དང་བྲལ་བར་གྱུར་
189



ལེགས་བཤད་བསྟན་བཅོས་ཕྱོགས་བསྒྲིགས།
ཏོ །དེས་ཀྱང་བྲམ་ཟེ་བཟུང་སྟེ་ཁྱོད་ཀྱིས་ངའི་བུ་བསད་ཀྱི་ངའི་བུ་བྱིན་ཅིག
དེས་སྨྲས་པ་ངས་ནི་མ་བསད་ན་ཁྱོད་ཀྱི་བུ་ཇི་ལྟར་སྦྱིན། དེས་ཚུར་ཤོག་རྒྱལ་
བོའི་དྲུང་དུ་འདོང་། དེས་འུ་བུ་ཅག་གི་ཞལ་ལྕེ་གཅོད་དོ་ཞེས་སྨྲས་ནས། དེ་
དག་དོང་བ་ལས་གནས་གཞན་ཞིག་ན་ཤིང་ཤ་ཀོ་ཏ་ཀ་ལ་བྱ་རོག་ཅིག་འདུག་པ་
དེས་དབྱུག་པ་ཅན་ལ་ཁྱོད་གར་འགྲོ་ཞེས་སྨྲས་པ་དང་། བྲམ་ཟེས་ང་ནི་མི་འགྲོ་
ན་འདི་དག་གིས་ང་ཁྲིད་དོ། །གང་དུ་ཁྲིད། རྒྱལ་བོའི་དྲུང་དུའོ། །འོ་ན་ཁོ་བོའི་
འཕྲིན་ཞིག་ཀྱང་རྒྱལ་བོ་ལ་ཞུས་ཤིག གནས་འདི་ན་ཤིང་ཤ་ཀོ་ཏ་ཀ་དེ་ལ་བྱ་
རོག་ཅིག་འདུག་པ། བདག་ཤིང་གཞན་གྱི་ཁ་ན་འདུག་པའི་ཚེ་སྐད་མི་སྙན་ལ།
ཤིང་འདིའི་ཁར་འོངས་ནས་སྐད་ངོ་མཚར་དུ་སྙན་ན། དེ་ཅིའི་ཕྱིར་ཞེས་དེ་སྐད་
མཆིའོ་ཞེས་སྨྲོས་ཤིག དེ་ནས་གནས་གཞན་ཞིག་ཏུ་སྦྲུལ་ཞིག་གིས་མཐོང་ནས།
སྔ་མ་བཞིན་དུ་བདག་གི་འཕྲིན་འདི་ཡང་ཞུས་ཤིག བདག་ནི་ཁུང་ནས་ཕྱིར་
འབྱུང་བའི་ཚེ་ནི་བདེ། སླར་འཇུག་པའི་ཚེ་སྡུག་བསྔལ་ན་ཅིའི་ཕྱིར་དེ་ལྟར་ཞེས་
ཞུས་ཤིག དེ་དག་དོང་བ་ལས་གནས་གཞན་ཞིག་ཏུ་ན་ཆུང་གཞོན་ནུ་མ་ཞིག་
གིས་མཐོང་ནས་སྔ་མ་བཞིན་དུ་ཁོ་མོའི་འཕྲིན་ཡང་ཞུས་ཤིག ནམ་ཁོ་མོ་ཕ་མའི་
ཁྱིམ་ན་འདུག་པའི་ཚེ་ན། ཁྱོ་བོའི་ཁྱིམ་དུ་འགྲོ་འདོད། ཁྱོ་བོའི་ཁྱིམ་ན་འདུག་
པའི་ཚེ་ཕ་མའི་ཁྱིམ་འདོད་ན། ཅིའི་ཕྱིར་དེ་ལྟར་གྱུར་པ་ཞུས་ཤིག་ཅེས་སྨྲས་
ནས། དེ་དག་དོང་བ་ལས་རྒྱལ་བོའི་དྲུང་དུ་ཕྱིན་པ་དང་དེ་དག་གིས་རྒྱལ་བོའི་
རྐང་བ་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ །དེ་ནས་རྒྱལ་བོས་
དེ་དག་ལ་ཁྱེད་ཅག་ཅི་ལ་འོངས་ཞེས་དྲིས་པ་དང་། དེ་དག་གིས་དབྱུག་པ་ཅན་
190



ས་སྐྱ་ལེགས་བཤད་ཀྱི་འགྲེལ་བ། །
དང་ཁྱིམ་བདག་གླང་གི་དོན་དུ་རྩོད་པ་ཐམས་ཅད་སྨྲས་སོ། །རྒྱལ་བོས་བྲམ་ཟེ་
དབྱུག་པ་ཅན་ལ་སྨྲས་པ། ཁྱོད་ཀྱིས་གླང་གཡར་རམ་མ་གཡར་རོ། །འོ་ན་ཕྱིར་
བྱིན་ནམ། གླིང་བདག་གིས་མཐོང་བར་བྱིན་ཏེ་ཁས་ནི་མ་གཏད་དོ། །རྒྱལ་བོས་
སྨྲས་པ། དབྱུག་པ་ཅན་འདིས་གླིང་ཕྱིར་བྱིན་ཏེ་མ་སྨྲས་པས་ལྕེ་ཆོད་ཅིག ཁྱིམ་
བདག་གིས་ཀྱང་གླང་འོང་བར་མཐོང་བ་མ་བརྟགས་པས་ན་མིག་ཕྱུངས་ཤིག་་་་
ཅེས་བཤད་དོ། །ཁྱིམ་བདག་གིས་སྨྲས་པ། བྲམ་ཟེས་གཅིག་ཏུ་ན་བདག་གི་བླང་
ཕྲོགས། གཉིས་སུ་ན་བདག་གི་མིག་ཕྱུངས་པས་དབྱུག་པ་ཅན་རྒྱལ་བར་གྱུར་
བླའོ། །མི་གཅིག་གིས་བདག་གི་རྟ་རྒོད་མ་འདིས་བཀུམས་སོ་ཞེས་ཞུས་པ་དང་།
རྒྱལ་བོས་དབྱུག་པ་ཅན་ལ་ཁྱོད་ཀྱིས་རྟ་ཇི་ལྟར་བསད་ཅེས་དྲིས་པས། བདག་
ལམ་དུ་ཞུགས་ཏེ་མཆི་བ་ལས་མི་འདིས་རྟ་མ་བཏང་ཞེས་བྱས་པ་དང་། བདག་
གིས་རྡོ་བ་འཕངས་པས་རྟ་བཀུམས་སོ། །རྒྱལ་བོས་རྟ་བདག་གིས་རྟ་མ་བཏང་
ཞེས་སྨྲས་པས་ལྕེ་ཆོད་ཅིག བྲམ་ཟེས་རྡོ་བ་འཕངས་པས་ལག་པ་ཆོད་ཅིག་ཅེས་
སྨྲས་སོ། །མི་དེས་གཅིག་ཏུ་བདག་གི་རྟ་བསད། གཉིས་སུ་བདག་གི་ལྕེ་བཅད་
པས་ཁོ་རྒྱལ་བར་གྱུར་བླའོ། །ཐ་ག་བའི་ཆུང་མས་སྨྲས་པ། འདིས་བདག་གི་ཁྱོ་
བཀུམས་སོ། །དབྱུག་པ་ཅན་གྱིས་བདག་ལ་དགྲ་མང་བས་འཇིགས་ཏེ་རྩིག་པ་
བརྒལ་ནས་བྲོས་པ་ལས་ཕག་ན་མི་ཡོད་པ་མ་མཐོང་སྟེ་བཀུམས་སོ། །རྒྱལ་བོས་
སྨྲས་པ། སོང་ལ་འདི་ཉིད་ཁྱོད་ཀྱི་ཁྱེར་གྱིས་ཤིག་ཅེས་སོ། །དེས་གཅིག་ཏུ་བདག་
གི་ཁྱོ་བསད། གཉིས་སུ་བདག་གི་ཁྱོར་བྱ་བ་བས་བྲམ་ཟེ་རྒྱལ་བར་གྱུར་བླའོ། །
ཤིང་མཁན་གྱིས་འདིས་བདག་ལ་ཆུའི་གཏིང་ཟབ་བམ་ཞེས་དྲིས་པས་ཁ་ན་སྟེའུ་་
191



ལེགས་བཤད་བསྟན་བཅོས་ཕྱོགས་བསྒྲིགས།
ཐོགས་པ་ཆུར་ལྷུང་ངོ་། །ཞེས་གསོལ་བ་དང་། རྒྱལ་བོས་བྲམ་ཟེ་ལ་བདེན་ནམ།
བྲམ་ཟེས་བདེན་ནོ། །རྒྱལ་བོས་རྫས་ཅི་ཁྱེར་ཡང་ཕྲག་པ་ལ་ཁུར་བར་རིགས་ཀྱི།
ཁ་ནས་ཁྱེར་བས་ཤིང་མཁན་གྱི་མདུན་སོ་གཉིས་ཆོགས་ཤིག དབྱུག་པ་ཅན་གྱི་
དྲིས་པས་ཉེས་པས་ལྕེ་ཆོད་ཅིག་ཅེས་བཤད་དོ། །ཤིང་མཁན་གྱིས་གཅིག་ཏུ་
བདག་གི་སྟེའུ་སྐོར། གཉིས་སུ་བདག་གི་སོ་བཅག་པས་བྲམ་ཟེ་རྒྱལ་བླའོ། །ཆང་
འཚོང་མས་སྨྲས་པ། འདིས་བདག་གི་བུ་བསད་དོ། །དབྱུག་པ་ཅན་གྱིས་བདག་
ངལ་བས་ཆང་སློང་དུ་མཆིས་ནས་སྟན་ལ་མ་བལྟས་པར་འདུག་པས། འོག་ན་བུ་
ཡོད་པ་མ་ཚོར་ཏེ་བུ་བཀུམས་སོ། །རྒྱལ་བོས་ཆང་འཚོང་མ་ཁྱོད་བུ་གོར་བསྙལ་
ལ་གོས་ཀྱིས་མི་ནོར་གཡོགས་པས་ཉེས་སོ། །བྲམ་ཟེ་ཁྱོད་སྟན་ལ་མི་རྟོགས་པར་
འདུག་པའང་ཉེས་ཀྱིས། དབྱུག་པ་ཅན་ཁྱོར་བྱོས་ལ་བུ་ཡོད་པར་གྱིས་ཤིག་ཅེས་
སྨྲས་སོ། །ཆང་འཚོང་མས། གཅིག་ཏུ་ན་བདག་གི་བུ་བསད། གཉིས་སུ་ཁྱོད་
ཁྱོར་བྱིན་པས་དབྱུག་པ་ཅན་རྒྱལ་བར་གྱུར་བླའོ། །དེ་དག་སོ་སོ་ནས་ཞལ་ལྕེ་
བཅད་དེ་དབྱུག་པ་ཅན་ཉེས་པ་ཀུན་ལས་ཐར་རོ། །དེ་ལ་ཡང་བུད་མེད་གཉིས་
ཀྱིས་བུ་གཅིག་ལ་རྩོད་དོ། །རྒྱལ་བོ་བློ་མཁས་པས་བརྟགས་ནས་བུད་མེད་གཉིས་
ལ་འདི་སྐད་ཅེས་སྨྲས་སོ། །ཁྱེད་གཉིས་ཀྱིས་བུའི་ལག་པ་རེ་རེ་བཟུང་སྟེ་དྲོངས་
ལ་གང་གིས་ཐོབ་པ་དེས་ཁྱེར་ཞིག་ཅེས་པ་དང་། བུའི་མ་མ་ཡིན་པ་དེས་བུ་ལ་
སྙིང་རྗེ་མེད་པས་སྣོད་ཀྱིས་མི་དོགས་ཏེ་མཐུ་ཅི་ཡོད་པས་དྲངས་སོ། །བུའི་མ་
གང་ཡིན་པ་དེས་ནི་བུ་ལ་བྱམས་པས་སྣད་ཀྱིས་དོགས་ཏེ་སྟོབས་ཀྱིས་ཐུབ་ཀྱང་་་
དྲག་ཏུ་མི་འདྲེན་ཏེ། རྒྱལ་བོས་རྟོགས་ནས་དྲག་ཏུ་དྲངས་པ་དེ་ལ་ཁྱོད་ཀྱི་བུ་མ་
192



ས་སྐྱ་ལེགས་བཤད་ཀྱི་འགྲེལ་བ།
ཡིན་ཏེ། གཅིག་ཤོས་ཀྱི་བུ་ཡིན་པས་ན་དྲང་བོར་སྨྲོས་ཤིག་ཅེས་བྱས་པ་དང་།
དལ་གྱིས་འདྲེན་པའི་བུ་ཡིན་པར་གྱུར་ཏེ་བུ་ཁྱེར་རོ། །དེ་ནས་ཡང་མི་གཉིས་
ཀྱིས་རས་ཡུག་གཅིག་ལ་རྩོད་དེ། རྒྱལ་བོའི་དྲུང་དུ་འོངས་པ་ལས། རྒྱལ་བོས་
བརྟགས་ནས་ཞལ་ལྕེ་གོང་མ་བཞིན་དུ་བཅད་དོ། །དེ་ནས་དབྱུག་པ་ཅན་གྱིས་
རྒྱལ་བོ་ལ་འདི་སྐད་ཅེས་གསོལ་ཏོ། །འདི་དག་གིས་བདག་བཟུང་སྟེ་ཁྲིད་ཅིང་
མཆི་བ་ན་སྤྲུལ་ཞིག་གིས་འདི་སྐད་ཅེས་ཞུས་ཤིག་ཅེས་སྔར་གྱི་འཕྲིན་ཞུས་པ་་་་་
དང་། རྒྱལ་བོས་སྨྲས་པ། སྦྲུལ་དེ་ལ་ཁྱོད་ཀྱིས་འདི་སྐད་ཅེས་གྱིས་ཤིག ཁྱོད་མི་
ཁྲོ་ཞིང་བཀྲེས་པས་ཁུང་ནས་བྱུང་བའི་ཚེ་ནི་བདེའོ། །ཕྱིར་ཕྱུངས་ནས་ཁ་ཟས་
མང་དུ་ཟོས་ནས་བྱ་རྣམས་ཀྱིས་གཙེས་པས་ཁྱོད་ཁྲོས་ཏེ་སྦོམ་པོར་གྱུར་ནས་སླར་
འཇུག་པའི་ཚེ་ཁུང་བུ་ལ་ཐོགས་ནས་སྡུག་བསྔལ་ལོ། །ཁྱོད་ཀྱིས་ཟས་ཀྱི་ཚོད་
ཤེས་ལ་མ་ཁྲོ་ན་ཕྱིར་འབྱུང་བ་དང་འདྲ་བར་བདེ་བར་འཇུག་གོ་ཞེས་སྨྲས་ཤིག
དེ་ནས་ན་ཆུང་གཞོན་ནུ་མའི་འཕྲིན་ཞུས་པ་དང་། རྒྱལ་བོས་སྨྲས་པ། ན་ཆུང་
གཞོན་ནུ་དེ་ལ་ཁྱོད་ཀྱི་ཕའི་ཁྱིམ་ནི་མཛའ་བོ་འདུག་སྟེ། ནམ་གྱོས་པོའི་ཁྱིམ་ན་
འདུག་པ་དེའི་ཚེ་ན་མཛའ་བོར་ཆགས་པས་ཕའི་ཁྱིམ་དུ་འགྲོ་འདོད་དོ། ནམ་
ཕ་མའི་ཁྱིམ་ན་འདུག་པ་དེའི་ཚེ་ན་མཛའ་བོ་ལ་སྐྱོ་སྟེ་ཁྱོ་ལ་ཆགས་པས་གྱོས་་་་་
པོའི་ཁྱིམ་དུ་འགྲོ་འདོད་པ་ཡིན་གྱིས། གནས་གཅིག་སྤོངས་ལ་གཅིག་ལེགས་
པར་ཟུངས་ཤིག་དང་དེ་ལྟ་བུའི་གནོད་པ་མེད་པར་གྱུར་ཏོ་ཞེས་སྨྲོས་ཤིག
གནས་གཞན་ཞིག་ན་ཤིང་ཤ་ཀོ་ཏ་ཀ་ལ་བྱ་རོག་གཅིག་འདུག་པའི་འཕྲིན་སྨྲས་་་་
པ་དང་། རྒྱལ་བོས་སྨྲས་པ། ཤིང་དེའི་འོག་ན་གསེར་ཡོད་པས་ཁྱོད་ཀྱི་སྐད་སྙན་
193



ལེགས་བཤད་བསྟན་བཅོས་ཕྱོགས་བསྒྲིགས།
པ་ཡིན་ནོ། །ཤིང་གཞན་གྱི་དྲུང་ན་གསེར་མེད་པས་སྐད་མི་སྙན་ནོ་ཞེས་གྱིས་
ཤིག དེ་ནས་རྒྱལ་བོས་བྲམ་ཟེ་དབྱུག་པ་ཅན་ལ་སྨྲས་པ། ཁྱོད་ལ་ཉེས་པ་མང་དུ་
བྱུང་ཡང་ངེས་བཏང་ངོ༌། །ཁྱོད་ནི་ཤིན་ཏུ་དབུལ་ཕོངས་ཀྱི། ཤིང་གི་འོག་ན་
གསེར་གྱི་གཏེར་ཡོད་པ་ཁྱོད་རྐོས་ལ་ཁྱེར་ཅིག་ཅེས་གསུངས་སོ། །དབྱུག་པ་ཅན་
གྱིས་རྒྱལ་བོས་བསྒོ་བ་བཞིན་དུ་སོ་སོའི་འཕྲིན་ཡང་བསྒོ་ནས། ཤིང་དྲུང་ནས་
གསེར་ཡང་ཕྱུངས་ཏེ་ཁྱེར་རོ། །དེ་ཕྱིན་ཆད་བྲོ་ཚིག་ཚུགས་ནས་ཅིས་ཀྱང་མི་
བྲེལ་ཏེ་ཚེ་གཅིག་ཏུ་ཕྱུག་ཅིང་བདེ་སྐྱིད་པར་གྱུར་ཏོ། །དེ་ནི་རྒྱལ་བོ་དེའི་དྲིན་
ལས་བྱུང་བ་ཡིན་ཏེ། དེ་བཞིན་དུ་སྐྱེ་བོ་ཐམས་ཅད་ཀྱང་དོན་གྲུབ་པ་དང་ཤིན་
ཏུ་བདེ་སྐྱིད་པར་གྱུར་ཏོ། །རྒྱལ་བོ་དེ་ནི་ད་ལྟར་གྱི་སྟོན་པ་སངས་རྒྱས་ཉིད་ཡིན་
ནོ། །ཞེས་མདོ་སྡེ་དག་ལས་སོ། །
རྒྱལ་ངན་གཞན་གྱིས་གཙེས་པ་ན། །
ལྷག་པར་ཆོས་རྒྱལ་དྲན་པར་འགྱུར། །
རིམས་ཀྱིས་བཏབ་པའི་སེམས་ཅན་རྣམས། །
གངས་ཆུ་འབའ་ཞིག་ཡིད་ལ་བྱེད། །
རྒྱལ་བོ་ངན་པ་གཞན་གྱིས་གཙེས་པའི་ཚེ་ན་དེ་དག་གིས་ཆོས་བཞིན་བྱེད་་
པའི་རྒྱལ་བོ་ལྷག་པར་དྲན་པར་འགྱུར་ཏེ། རིམས་ཀྱིས་བཏབ་པའི་སེམས་ཅན་
ཚ་བས་ཉེན་པ་རྣམས་ཀྱིས་བསིལ་བར་འདོད་པས་གངས་ཆུ་འབའ་ཞིག་ཡིད་ལ་་
194



ས་སྐྱ་ལེགས་བཤད་ཀྱི་འགྲེལ་བ།
བྱེད་པ་བཞིན་ནོ། །
སྡིག་སྤྱོད་རྒྱལ་བོས་གཙེས་པ་ན། །
མི་དབང་ཆོས་རྒྱལ་ལྷག་པར་སྐྱོང་། །
འབྱུང་བོའི་གདོན་གྱིས་བཏབ་པ་ལ། །
གསང་སྔགས་གྲུབ་པས་རྗེས་སུ་འཛིན། །
སྡིག་སྤྱོད་རྒྱལ་བོས་གནོད་ཅིང་གཙེས་པར་གྱུར་པའི་སྐྱེ་བོ་རྣམས། ཆོས་
བཞིན་སྤྱོད་པའི་མིའི་དབང་བོས་དེ་དག་ལྷག་པར་སྐྱོང་བར་བྱེད་དེ། འབྱུང་
བོའི་གདོན་གྱིས་གཟིར་བའི་སེམས་ཅན་རྣམས་གསང་སྔགས་གྲུབ་པས་ཞི་བར་་་
བྱས་ནས་རྗེས་སུ་འཛིན་པ་ལྟ་བུའོ། །
དམ་པ་སྡིག་པ་ཆུང་ཡང་སྤོང་། །
དམན་རྣམས་ཆེན་པོའང་དེ་ལྟ་མིན། །
ཞོ་ལ་རྡུལ་ཕྲན་འབྱར་བ་སེལ། །
ཆང་ལ་ཕབས་ཀྱང་ལྷག་པར་འདེབས། །
དམ་པ་རྣམས་ཀྱིས་སྡིག་པ་ཆུང་ངུའང་སྤོང་ཞིང་། དམན་པ་རྣམས་ཀྱིས་
སྡིག་པ་ཆེན་པོའང་མི་སྤོང་ཞིང་སྤྱོད་དེ། ཞོ་ཡི་ནང་དུ་རྡུལ་ཕྲན་ཙམ་ཡང་
འབྱར་ན་སེལ་བར་བྱེད་ཅིང་། ཆང་གི་ནང་དུ་ལྷག་པར་ཕབས་ཀྱང་འདེབས་པ་
195



ལེགས་བཤད་བསྟན་བཅོས་ཕྱོགས་བསྒྲིགས།
བཞིན་ནོ། །
སྐྱེ་བོ་དམ་པ་རྒུད་གྱུར་ཀྱང་། །
སྤྱོད་པའི་ཁྱད་པར་ལྷག་པར་མཛེས། །
མེ་ནི་ཐུར་དུ་ཁ་བསྟན་ཀྱང་། །
མེ་ལྕེ་གྱེན་ལ་འབར་བར་མཐོང་། །
སྐྱེ་བོ་དམ་པ་འབྱོར་བ་སོགས་རྒུད་པར་གྱུར་ནའང་སྤྱོད་པའི་ཁྱད་པར་་་་་
ངན་དུ་མི་འགྲོ་ཞིང་ལྷག་པར་མཛེས་པར་འགྱུར་ཏེ། མེ་ཡི་ཁ་ནི་ཐུར་དུ་བསྟན་
པར་བྱས་ནའང་མེ་ལྕེ་གྱེན་ལ་འབར་བ་ཀུན་གྱིས་མཐོང་བ་ལྟ་བུའོ། །
དམ་པ་རྒྱང་ན་གནས་ན་ཡང་། ། །
འཁོར་འདབ་ཕན་པས་རིང་ནས་སྐྱོང་། །
མཁའ་ལ་སྤྲིན་ཆེན་འཁྲིགས་པ་ཡིས། །
ས་ཡི་ལོ་ཏོག་ཁྱད་པར་འཕེལ། །
དམ་པ་ཐག་རིང་དུ་གནས་ཀྱང་འཁོར་འདབ་ལ་ཕན་པ་ཆེན་པོས་རྒྱུང་་་་་
ནས་སྐྱོང་བར་བྱེད། མཁའ་ལ་སྤྲིན་ཆེན་པོ་འཁྲིགས་པས་ས་ཡི་ལོ་ཏོག་ཁྱར་པར་
དུ་འཕེལ་བར་འགྱུར་བ་བཞིན་ནོ། །
19g



ས་སྐྱ་ལེགས་བཤད་ཀྱི་འགྲེལ་བ། །
གསོན་ཚེ་སྙན་གྲགས་དགའ་བའི་རྒྱུ། །
འཇིག་རྟེན་གཞན་དུ་བསོད་ནམས་དགའ། །
དེ་གཉིས་མེད་པའི་ནོར་ཙམ་གྱིས། །
མཁས་རྣམས་དགའ་བ་བསྐྱེད་མི་ནུས། ། །
གསོན་པའི་ཚེ་ན་དགའ་བའི་རྒྱུ་སྙན་གྲགས་དང་། འཇིག་རྟེན་ཕ་རོལ་
གཞན་དུ་དགའ་བའི་རྒྱུ་བསོད་ནམས་ཀྱི་ཚོགས་བསགས་ཡིན་ཏེ། དེ་གཉིས་ཀ་
མེད་པའི་ནོར་གྱི་འབྱོར་བ་ཙམ་ལ་བླུན་པོ་རྣམས་དགའ་མོད། མཁས་པ་རྣམས་
དེ་ཡིས་དགའ་བ་བསྐྱེད་མི་ནུས་སོ། །
ཕྱི་རྗེས་རིང་དུ་ལྟ་བ་དང་། །
བག་ཡོད་པ་ལ་བཟོད་བསྲན་ཆེ། །
བརྩོན་འགྲུས་ཆེ་ཞིང་བརྟན་ལ་གྲིམས། །
བྲན་གཡོག་ཡིན་ཡང་དཔོན་དུ་འགྱུར། །
ད་ལྟར་གྱི་བྱ་བ་ཙམ་ལས་ཀྱང་ལྷག་པར་ཕྱི་རྗེས་ལ་རིང་དུ་ལྟ་བ་དང་།
ཟས་གོས་སོགས་འདོད་པ་ལ་བག་ཡོད་ཅིང་ཆོག་ཤེས་ལ་བྱ་བ་ཆེན་པོ་ལ་བཟོད་་
བསྲན་ཆེ་བ། བརྩོན་འགྲུས་ཆེ་ཞིང་ལུས་སེམས་བརྟན་ལ་ཁོང་གྲིམས་པ་དེ་ལྟ་
བུའི་མི་བྲན་གཡོག་ཡིན་ནའང་དཔོན་དུ་འགྱུར་ངེས་པའོ། །
197



ལེགས་བཤད་བསྟན་བཅོས་ཕྱོགས་བསྒྲིགས།
སྦྱིན་ལ་རྟག་ཏུ་སེམས་སྤྲོ་བ། །
དེ་ཡི་གྲགས་པ་རླུང་བཞིན་ལྡང་། །
ཕོངས་པ་སློང་བ་འདུ་བ་བཞིན། །
འབུལ་བར་འདོད་རྣམས་དེ་བས་མང་། །
སྦྱིན་པ་ལ་རྟག་ཏུ་སེམས་སྤྲོ་ཞིང་སྦྱིན་པར་བྱེད་པ་དེའི་སྙན་གྲགས་རླུང་
བཞིན་དུ་ཀུན་ལ་ཁྱབ་པས། ཕོངས་པ་རྣམས་སློང་བ་ལ་འདུ་བ་བཞིན། འབུལ་
བར་འདོད་པའང་དེ་ལས་མང་བ་འདུ་བར་འགྱུར་རོ། །
བྱིན་ནས་སླར་ཡང་མི་ལེན་ལ། །
དམན་པའི་བརྙས་པ་དང་དུ་ལེན། །
ཕན་པ་ཆུང་ངུའང་མི་བརྗེད་པ། །
བདག་ཉིད་ཆེན་པོའི་ཆེ་རྟགས་ཡིན། །
སྦྱིན་པ་བྱིན་པས་སླར་ཡང་ལེན་པར་མི་བྱེད་པ། དམན་པ་དག་གི་བརྙས་
པ་དང་དུ་ལེན་པ། གཞན་གྱིས་ཕན་པ་ཅུང་ཟད་བྱས་ཀྱང་དྲིན་མི་བརྗེད་པ་
དག་ནི། བདག་ཉིད་ཆེན་པོའི་རྟགས་ཡིན་ནོ། །
དམ་པའི་ཡོན་ཏན་སྦས་གྱུར་ཀྱང་། །
འཇིག་རྟེན་ཀུན་ལ་ཁྱད་པར་གསལ། །
198



ས་སྐྱ་ལེགས་བཤད་ཀྱི་འགྲེལ་བ།
སྣ་མའི་མེ་ཏོག་ལེགས་བཀབ་ཀྱང་། །
དྲི་ཞིམ་ཀུན་ཏུ་ཁྱབ་པར་འགྱུར། །
དམ་པས་རང་གི་ཡོན་ཏན་སྤངས་པར་བྱས་ཀྱང་འཇིག་རྟེན་ཐམས་ཅད་་་་་
ལ་ཁྱད་པར་གསལ་བར་འགྱུར་ཏེ། སྣ་མའི་མེ་ཏོག་ལེགས་པར་བཀབ་ཀྱང་། དྲི་
ཞིམ་པོས་ཕྱོགས་ཀུན་ཏུ་ཁྱབ་པར་འགྱུར་བ་བཞིན་ནོ། །
རྒྱལ་བོ་རང་ཡུལ་ཆེ་བ་ཙམ། །
དམ་པ་གང་དུ་ཕྱིན་པར་བཀུར། །
མེ་ཏོག་ཕལ་ཆེར་ཉིན་རེའི་རྒྱན། །
གཙུག་གི་ནོར་བུ་གང་དུའང་མཆོད། །
རྒྱལ་བོ་རང་གི་ཡུལ་དུ་ཆེ་ཙམ་ཡིན་གྱི་དམ་པ་ཡུལ་གང་དུ་ཕྱིན་པ་དེར་་་་་
ཀུན་གྱིས་བཀུར་བར་བྱེད་དེ། མེ་ཏོག་ཕལ་ཆེ་བ་ཉིན་རེ་ཙམ་གྱི་རྒྱན་ཡིན་ཞིང་།
གཙུག་གི་ནོར་བུ་རིན་ཆེན་གང་དུའང་མཆོད་པར་བྱེད་པ་ལྟར་རོ། །
ལྗོན་ཤིང་དུད་པ་འབྲས་བུ་མང༌། །
རྨ་བྱ་དུལ་བ་མཇུག་སྒྲོ་བཟང་། །
རྟ་མཆོག་དུལ་བ་འགྲོས་མགྱོགས་ཏེ། །
དམ་པ་དུལ་བ་མཁས་པའི་རྟགས། །
199



ལེགས་བཤད་བསྟན་བཅོས་ཕྱོགས་བསྒྲིགས།
སྤྱིར་གང་ཡང་ཕལ་ཆེར་དུལ་བ་དེ་ལེགས་ཏེ། ལྗོན་ཤིང་དུད་པ་འབྲས་བུ་
མང་ཞིང་། རྨ་བྱ་དུལ་བ་མཇུག་སྒྲོ་མཛེས་ཏེ། རྟ་མཆོག་དུལ་བ་འགྲོས་མགྱོགས་
པ་ལྟར། དམ་པ་མཁས་པའི་རྟགས་སུ་དུལ་བ་ཡིན་ནོ། །
དམ་པ་རྣམས་དང་ཕལ་བ་ལ། །
བྱས་པ་མཉམ་ཡང་དྲིན་མི་འདྲ། །
ཞིང་ལ་ས་བོན་ཁྱད་མེད་ཀྱང་། །
ལོ་ཏོག་ཁྱད་པར་དཔག་ཏུ་མེད། །
དམ་པ་རྣམས་དང་སྐྱེ་བོ་ཕལ་བ་ལ་ཕན་པའི་བྱ་བ་བྱས་པ་མཉམ་ཡང་་་་་
དྲིན་ལན་མི་འདྲ་སྟེ། ཞིང་ས་བཟང་ངན་ལ་ས་བོན་འདྲ་བ་བཏབ་ཀྱང་ལོ་ཏོག་
གི་ཁྱད་པར་དཔག་ཏུ་མེད་པ་འབྱུང་བ་བཞིན་ནོ། །འདིའི་དོན་གསལ་བ་ནི་
ཆོས་རྒྱལ་བུ་དང་མཉམ་པར་བྱས་པའི་མིས་རྟོགས་པའི་ལོ་རྒྱུས་བཞིན་ཡིན་ཏེ་་་
འོག་ནས་འབྱུང་ལ་འདིར་ཡང་འོས་སོ། །
བདག་ཉིད་ཆེ་ལ་ཕན་བཏགས་ན། །
ཅུང་ཟད་ཙམ་ཡང་འབྲས་བུ་འབྱིན། །
སྐྱུ་རུ་ར་གཅིག་བྱིན་པ་ལ། །
ཆོས་རྒྱལ་བུ་དང་སྙོམས་ལ་ལྟོས། །
200



ས་སྐྱ་ལེགས་བཤད་ཀྱི་འགྲེལ་བ།
བདག་ཉིད་ཆེན་པོ་དམ་པ་ལ་ཕན་ཅུང་ཟད་ཙམ་བཏགས་ནའང་། དེས་
དྲིན་མི་བརྗེད་པར་འབྲས་བུ་སྦྱིན་པར་བྱེད་དེ། ཆོས་རྒྱལ་ཞིག་ལ་འཁོར་གཅིག་ ་
གིས་ཤིན་ཏུ་གལ་ཆེ་བའི་དུས་སུ་སྐྱུ་རུ་ར་གཅིག་བྱིན་པས། དེ་ཉིད་རང་གི་རྒྱལ་
བུ་དང་མཉམ་པར་བྱས་པ་ལ་ལྟོས་དང་དེ་ལྟ་བུའོ། །དེ་ཡང་སྔོན་ཕ་གཅིག་ལ་བུ་
གཉིས་ཡོད་པ་ལས་བུ་ཆུང་བ་ལ་ནོར་ཐམས་ཅད་གཏད་ནས། ཆེ་བ་ལ་ཡི་གེ་རྒྱུ་
བཏབ་པ་ཞིག་བྱིན་ཏེ་འདི་ང་མ་ཤི་བར་དུ་ཁ་མ་འབྱེད་ཟེར་རོ། །ཕ་ཤི་བ་དང་
དགེ་བ་བྱས་ནས་སྤུན་གཉིས་ཀྱིས་ཡི་གེའི་རྒྱ་བཀྲོལ་ནས་བལྟས་པས། ཇོ་བོ་
རིགས་ངན་ལ་གླེན་པ་དང་། ཁྱིམ་ཐབ་ཤེས་རབ་ཆུང་ལ་རིགས་ངན་པ་དང་།
གྲོགས་པོ་རིགས་དེ་འདྲ་གསུམ་མ་བསྟེན། ཇོ་བོ་རིགས་བཟང་ལ་ཤེས་རབ་ཆེ་བ་
དང་ཁྱིམ་ཐབ་དང་། གྲོགས་པོ་དང་གསུམ་ག་དེ་འདྲ་བ་བསྟེན་ཅིག བྱ་བ་མ་
ཡིན་པ་གཞན་ཅི་ཡང་མ་བྱུང་ནས་ཁོ་ཡིད་མ་བདེའོ། །ནུ་བོས་ཁྱོད་མི་བདེན།
ནོར་བགོས་པས་ཆོག་བྱས་པས་མ་ཉན། ངས་ཕའི་ཚིག་བདེན་རྫུན་བལྟ་ཟེར་
ནས་ཡི་གེ་ཁྱེར་ནས་སོང་བས། ཡུལ་ཕྱོགས་གཅིག་ན་རྒྱལ་བོ་རིགས་ངན་ལ་བླུན་
པོ་ཞིག་འདུག་པས་དེར་ཁྱིམ་ཐབ་རིགས་ངན་ལ་བླུན་པོ་ཞིག་སློངས། གསུམ་ག་
ངོན་དུ་མི་རུང་སྙམ་ནས་གྲོགས་པོ་རིགས་བཟང་ཤེས་རབ་ཆེ་བ་ཞིག་བསྟེན་ནས་
རྒྱལ་བོའི་བློན་པོ་བྱས། དུས་ཕྱིས་རྒྱལ་བོ་ནགས་གསེབ་ཏུ་བལྟ་རུ་འགྲོ་བའི་
ཞབས་ཏོག་བྱས་ནས་དཔུང་ཚོགས་དང་བཅས་པས་བཏེག་སྟེ་སོང་ནས། ནུབ་
མོ་བྲག་ཕུག་ཅིག་ཏུ་ཉལ་བ་ན་སྟག་མི་ཟན་ཞིག་བྱུང་སྟེ། རྒྱལ་བོའི་སྟེང་དུ་
མཆོངས་ཏེ་བསད་ལ་ཁད་པ་ནཁོས་རལ་གྱིས་སྟག་གི་མགོ་བཅད་དེ་བསད་དོ།།
201



ལེགས་བཤད་བསྟན་བཅོས་ཕྱོགས་བསྒྲིགས།
དེ་ལ་རྒྱལ་བོ་མགུ་སྟེ་ཁྱོད་མིན་ན་ཁོ་བོ་སྟག་གིས་ངེས་པར་ཟ་བས། ཁྱོད་ཀྱིས་
ངའི་སྲོག་བྱིན་པས་དྲིན་ཆེའོ་དྲིན་ལན་ཆེན་པོ་བྱེད་དོ་ཟེར། ཚུར་འོངས་པ་དང་
དྲིན་བརྗེད་པས་མ་བྱུང་། ར་ཛ་དེ་ལ་སྐྱོ་རོགས་རྨ་བྱ་གར་མཁན་ཞིག་ཡོད་པ་
གྲོགས་པོ་ཤེས་རབ་ཅན་དེ་ལ་བཅོལ་ཏེ་སྦས། ནགས་ཀྱི་རྨ་བྱ་ཞིག་ཁྱིམ་ཐབ་
ཅན་དུ་ཁྱེར་ཏེ་ཆུང་མ་དེ་ལ་འདི་སྐད་དུ། རྒྱལ་བོ་འདི་ལ་ངས་ཕན་བཏགས་
པས་དྲིན་ལན་བྱེད་དུ་མ་འདོད་པས་དེ་རྒྱལ་བོའི་རྨ་བྱ་འདི་བསད། ཁྱོད་ཀྱིས་
མ་སྨྲོས་ཤིག་བྱས་ཏེ་བསད་ནས་གཉིས་པོས་དེའི་ཤ་ཟོས་སོ། །དེ་ནས་ར་ཛས་རྨ་
བྱ་མ་རྙེད་པ་དང་ངའི་རྨ་བྱ་དེ་རྙེད་པ་དང་ཁུངས་ཆོད་མཁན་སྐྱེས་པ་ཡིན་ན་་་་
རྒྱལ་སྲིད་ཕྱེད་སྟེར། བུད་མེད་ཡིན་ན་ངའི་བཙུན་མོ་བྱེད་དོ་ཞེས་པར་བསྒྲགས་
སོ། །དེར་ཁོའི་ཁྱིམ་ཐབ་ར་ཛས་བཙུན་མོ་བྱེད་དོ་ཟེར་བས་དགའ་ནས་སོང་སྟེ་
རྒྱལ་བོ་ལ་ངས་མཐོང་ངའི་ཁྱིམ་ཐབ་ཀྱིས་བསད་ནས་ཤ་ཟོས་སོ་ཟེར། དེར་ར་
ཛའི་དྲུང་དུ་ཁྲིད་ནས་རྒྱལ་བོས་ཁྱོད་ཀྱིས་ངའི་རྨ་བྱ་གསོད་པ་ཇི་ལྟར་ཡིན་དྲིས་
པས། དེས་སྨྲས་པ། ངེས་ར་ཛ་སྟག་གིས་ཟ་བ་ལས་སྐྱབས་པས་དྲིན་ལན་བྱ་ཟེར་
ནས་མ་བྱུང་བས་སྙིང་ན་ནས་བསད་དོ་བྱས་པས། རྒྱལ་བོ་ན་རེ། ང་རྒྱལ་བོ་ལ་
གཡོག་གིས་དེ་ཙམ་གྱི་ཞབས་ཏོག་བྱས་པ་ལ་ཁྱོད་དྲིན་ལན་མི་འོང་། ངའི་རྨ་བྱ་
བསད་པས་འདིའི་མགོ་ཆོད་ཟེར། དེར་རྒྱལ་བོ་དེའི་རིགས་ངན་ཁོང་དུ་ཚུད་དེ་
དེས་གྲོགས་པོ་ལ་རྨ་བྱ་གར་མཁན་ཁྱེར་ལ་ཤོག་བྱས་ནས་གཏད། ངས་ཕའི་ཚིག་
བདེན་རྫུན་བརྟག་པ་ཡིན་ཁྱོད་ཀྱི་རྨ་བྱ་ངས་མ་བསད་ཟེར་ནས། ཁྱིམ་ཐབ་དེ་
བོར་ནས་རྒྱལ་བོས་སྡོད་ཟེར་ཏེ་མ་ཉན་པར་ལོགས་སུ་སོང་ངོ༌། །ཡང་དེས་
202



ས་སྐྱ་ལེགས་བཤད་ཀྱི་འགྲེལ་བ།
གཞན་ཞིག་ན་རྒྱལ་བོ་ཤེས་རབ་ཆེ་བ་རིགས་བཟང་བ་ཞིག་འདུག་པ་ལ་བསྟེན།
དེར་ཁྱིམ་ཐབ་རིགས་བཟང་ཤེས་རབ་ཆེ་བ་ཞིག་བླངས། གྲོགས་བརྟགས་ལ་
ངན་ན་སླར་སྤང་དུ་རུང་སྙམ་ནས་གྲོགས་པོ་རིགས་ངན་ལ་བླུན་པོ་ཞིག་བྱ་་་་
ནས་ར་ཛའི་བློན་པོ་བྱས། ར་ཛ་འཕོང་སློབ་ཏུ་ནགས་གསེབ་ཏུ་འགྲོ་བའི་འཁོར་
ལ་ཁོ་ཕྱིན་པ་དང་། རྒྱལ་བོ་རྟ་རྒོད་ཀྱིས་ཁྱེར་ནས་འབྲོག་སྟོང་བར་འཁྱམས་པ་
དང་། སོས་ཀའི་ཚ་བ་སྟོབས་ཆེ་བས་རྒྱལ་བོ་ཤིན་ཏུ་ཁ་སྐོམ་ལྟོགས་པར་གྱུར་པ་
དང་། ཁོ་མ་ཡིན་པ་སུ་ཡང་མེད་པས་ཁྱོད་ལ་བཟའ་རྒྱུ་ཡོད་དམ་ཟེར། ཁོས་
ལམ་ནས་སྐྱུ་རུ་ར་གསུམ་རྙེད་བྱུང་བ་དེ་ཡོད་པས་ཁོ་བོ་ལ་སྐྱུ་རུ་ར་གསུམ་ཞིག་་་
མཆིས་སོ་བཞེས་ཤིག་ཟེར་ཏེ་རྒྱལ་བོ་ལ་བྱིན་པས་མགུ་ནས་ཁྱོད་ཀྱིས་ངའི་སྲོག་་་
བྱིན་ནོ་དྲིན་ཆེ་བས་བྱ་དགའ་བྱེད་ཟེར། ཕྱིས་བརྗེད་ནས་མ་བྱུང་བ་དང་ར་
ཛའི་བུ་གཅིག་པ་ཁོས་སྦས་ནས་རང་གི་ཁྱིམ་ཐབ་ལ་གསོངས་ཤིག་བྱས། རྒྱལ་
བུའི་རྒྱུན་གྲོགས་པོ་གླེན་པ་དེ་ལ་བཅོལ་ནས་ར་ཛའི་བུ་ངས་བསད་དོ། །ང་ལ་བྱ་
དགའ་བྱ་ཡི་ཟེར་ནས་བྱེད་དུ་མ་འདོད་པས་ད་ཁྱོད་ཀྱིས་འདི་བ་ཟུངས་ལ་མ་སྨྲ་
ཞིག་བྱས་སོ། །ར་ཛས་བུ་མ་རྙེད་ནས་ངའི་བུ་སུས་རྙེད་པ་དང་ཁུངས་བྱུང་བ་ལ་
རྒྱལ་སྲིད་ཕྱེད་སྟེར་བྱ་བའི་དྲིལ་བསྒྲགས་པས། གླེན་པ་དེ་དགའ་ནས་རྒྱལ་བོའི་
དྲུང་དུ་ཕྱིན་ནས་ར་ཛ་ལ་ང་ཡི་གྲོགས་པོ་བློན་པོས་བསད་དོ་ཟེར། རྒྱལ་བོ་ན་རེ།
མི་བདེན་ནོ། །གླེན་པ་ན་རེ། བདེན་ཏེ་བསད་ནས་རྒྱུན་རྣམས་ང་ལ་བཅོལ་བ་
འདིའོ་ཟེར་ཏེ་བསྟན་ནོ། །རྒྱལ་བོའང་ཡིད་ཆེས་ཏེ་བདེན་ནོ་ཟེར་ཏེ། བློན་པོ་
བོས་ནས་རྒྱལ་བོས་བློན་པོ་ལ། ཁྱོད་ཀྱིས་ངའི་བུ་གསོད་པ་ཅི་ཡིན་བྱས་པས།
203



ལེགས་བཤད་བསྟན་བཅོས་ཕྱོགས་བསྒྲིགས།
དེས་སྨྲས་པ། ར་ཛ་ལ་གྲོགས་སུ་ཡང་མེད་པར་འབྲོག་སྟོང་དུ་འཁྱམས་པའི་དུས་
སུ་ར་ཛ་སྐོམ་ཞིང་རྟོགས་པ་ལ་ངས་སྐྱུ་རུ་ར་གསུམ་བྱིན་པ་ལ་དྲིན་ལན་ཆེན་པོ་་་
བྱེད་ཟེར་བ་ལ་མ་བྱུང་ནས་སྙིང་ན་ནས་རྒྱལ་བུ་བསད་དོ་ཟེར་བ་དང་། རྒྱལ་
བོས་དྲན་ནས་བདེན་ཏེ་ཁྱོད་ཀྱི་དྲིན་ཡོད། དེ་ངའི་བུ་དེ་ནི་ཤིན་ཏུ་ཕངས་ཀྱང་
སྐྱུ་རུ་ར་གཅིག་དང་སྙོམས་པ་གྱིས། སྐྱུ་རུ་ར་གཉིས་ཀྱི་དྲིན་ལན་བཟོད་པར་
སྦྱིན་ནོ་ཟེར་བས་དེར་དེའི་རང་བཞིན་ལེགས་པར་ཤེས་ནས་མགུ་སྟེ། ཁྱིམ་ཐབ་
ཀྱི་ས་ནས་རྒྱལ་བུ་བླངས་ནས། རྒྱལ་བོའི་སྲས་དམ་པ་བཀྲོངས་པ་ག་ལ་སྲིད།
ངས་པའི་ཚིག་བདེན་རྫུན་བརྟགས་པ་ལ་དེ་ལྟར་བྱས་པ་ཡིན་དང་ཟེར་ནས་རྒྱལ་
བུ་རྒྱན་གྱིས་བརྒྱན་ཏེ་ཕྱིར་ཕུལ། རྒྱལ་བོར་ད་ངས་ཁྱོད་ཀྱི་ཞབས་ཏོག་སྔར་བས་
ཀྱང་ལྷག་པར་བྱེད་དོ་ཞེས་དམ་བཅས་ནས་གྲོགས་གླེན་པ་དེ་སྤངས། ཕའི་ཚིག་
ཀྱང་ཤིན་ཏུ་བདེན་པར་རྟོགས་ནས་དེར་བསྡད་པས་ར་ཛས་རྒྱལ་སྲིད་ཕྱེད་བྱིན་་
ནོ། །དེ་ནས་དམ་པ་ལ་ཕན་བཏགས་སོ། །
བཟང་བོའི་ཆོ་རིགས་སྤྱོད་པས་བསྲུང་། །
སྤྱོད་པ་ཉམས་ན་རིགས་དོན་མེད། །
ཙན་དན་དྲི་བཟང་སྐྱེ་བོ་དགའ། །
དེ་བསྲེགས་སོལ་བ་སུ་ཞིག་ལེན། །
ཤིན་ཏུ་བཟང་བོའི་ཆོ་རིགས་ཅན་སྤྱོད་པ་བཟང་བོས་ཀྱང་ལེགས་པར་་་་་
204



ས་སྐྱ་ལེགས་བཤད་ཀྱི་འགྲེལ་བ།
བསྲུང་དགོས་ཤིང་། སྤྱོད་པ་ཉམས་པར་གྱུར་ན་བཟང་བོའི་ཆོ་རིགས་ཀྱང་དོན་
མེད་པར་འགྱུར་ཏེ། ཙན་དན་དྲི་བཟང་བས་དེ་ལ་སྐྱེ་བོ་དགའ་ཞིང་དེ་བསྲེགས་
པའི་སོལ་བ་སུ་ཞིག་གིས་ལེན་པར་མི་འདོད་པ་བཞིན་ནོ། །
ཆེན་པོ་རེ་ཞིག་རྒུད་གྱུར་ཀྱང་། །
དེ་ལ་གདུང་བ་བསྐྱེད་མི་དགོས། །
ཟླ་བ་རེ་ཞིག་གཟས་ཟིན་ཡང་། །
དེ་མ་ཐག་ཏུ་གྲོལ་བར་འགྱུར། །
བདག་ཉིད་ཆེན་པོ་དག་ནི་རེ་ཞིག་ཏུ་རྒུད་པར་གྱུར་ཀྱང་། དེ་ལ་གདུང་བ་
སྐྱེས་མི་དགོས་ཤིང་སླར་ཡང་སྔར་བཞིན་དུ་འགྱུར་ཏེ། ཟླ་བ་རེ་ཞིག་ཏུ་གཟའ་
ཡིས་བཟུང་ནས་ཉམས་ན་ཡང་། དེ་མ་ཐག་ཏུ་གྲོལ་ནས་སྔར་བཞིན་དུ་འགྱུར་
བ་དང་འདྲའོ། །དེ་ཇི་ལྟ་བུ་ཞེ་ན། ཝ་ར་ཎཱ་སིའི་རྒྱལ་བུ་བཞིན་ནོ། །དེ་ཡང་།
ཝ་ར་ཎཱ་སིའི་རྒྱལ་བོ་མ་ཧཱ་ར་ཛ་ཞེས་བྱ་བ་ཡོན་ཏན་དང་ལྡན་པ་ཞིག་ལ་བཙུན་་
མོ་སྟོང་ཕྲག་ཉི་ཤུ་ཡོད་པ་ལ་སྲས་མེད་ནུས། རྒྱུན་དུ་ལྷ་མཆོད་པ་ལས། བཙུན་
མོ་ཆེན་མོ་དང་འབྲིང་བ་གཉིས་ལ་སྲས་གཉིས་ཡོད་ལ། དེ་ཡང་ཆེན་མོ་རང་
བཞིན་མི་གཏུམ་ཞིང་བུད་མེད་ཀྱི་ཆོས་དང་ལྡན་པ་ཡིན་ཞིང་ཞི་བ་དང་དུས་་་་་
བར་གྱུར་ལ། འབྲིང་བ་འདི་ལས་ལྡོག་པ་ཞིག་གོ །རྒྱུ་མཚན་དེ་ལ་བརྟེན་ནས
བྲམ་ཟེས་ཀྱང་བུ་གཉིས་ཀྱི་མིང་ལ་དགེ་དོན་དང་། ངན་དོན་དུ་བཏགས་སོ། །
205



ལེགས་བཤད་བསྟན་བཅོས་ཕྱོགས་བསྒྲིགས་
དེ་གཉིས་ལོ་བཅུ་བཞི་ལོན་པས་མ་འོངས་པ་ན་འབྱུང་བའི་སྔ་ལྟས་ལྟ་བུའི་སྤྱོད་་་
པ་བྱེད་པས་ཕ་མས་ཀྱང་དེ་ལྟར་འཛིན་ལ་དགེ་དོན་ཤིན་ཏུ་བཟང་བ་བྱུང་ངོ་། །
དེའི་ཚེ་ངན་དོན་ནི་ཕུ་བོ་ལ་ཕྲག་དོག་གོ །དུས་ཕྱིས་དགེ་དོན་ཕོ་བྲང་གི་ཕྱི་རོལ་
ཏུ་བྱོན་པས་སྤྲང་བོ་དང་། ཞིང་བ་ལ་སོགས་པ་སྡུག་ཅིང་ཕོངས་པ་དུ་མས་ཟས་
གོས་ཀྱི་དོན་དུ་སེམས་ཅན་གསོད་པ་དང་། སེམས་ཅན་ལ་འཚེ་བ་མཐོང་ནས་
སྙིང་རྗེ་སྐྱེས་སོ། དེ་ནས་ཡབ་ལ་བདག་གི་ཞུ་བ་ཞིག་མཆི་བས་གནང་ངམ།
ཡབ་ཀྱིས་སྨྲས་པ་སྦྱིན་ནོ། །དེ་ལྟ་ན་མཛོད་རྣམས་ཕོངས་པའི་སྐྱེ་བོ་ལ་སྟེར་རོ། །
ཡབ་ཀྱིས་ངས་ནི་མཛོད་རྣམས་བུའི་དོན་དུ་བསགས་པ་ཡིན་ན་བུའི་འདོད་པ་ཅི་
སྟེ་མི་བྱེད་དེ་ལྟར་དུ་རུང་ངོ་ཞེའོ། །དེ་ནས་ཕྱོགས་བཞིར་བཀྱེ་སྟེ། ཐམས་ཅད་
ཀྱང་རྫོགས་པར་བྱིན་ཏོ། །དུས་དེར་བློན་པོ་རྣམས་འདུས་ཏེ་རྒྱལ་སྲིད་ནི་ནོར་
ལ་རག་ལས་ན་སྦྱིན་རྒྱུ་མེད་པས་ད་ཇི་ལྟར་བྱས་ན་ཁེ་ཞེའོ། །དེ་ལ་ཁ་ཅིག་ན་རེ།
ཚོང་སྤོགས་བྱས་ན་ཟེར། ཁ་ཅིག་ཞིང་ལས་བྱས་ན་ཟེར། ཁ་ཅིག་འབྲོག་ཏུ་ནོར་
སྤེལ་ན་ཟེར། ཁ་ཅིག་ནོར་བུ་ལེན་དུ་སོང་ན་ཟེར། དེའི་ཚེ་རྒྱལ་བུ་ན་རེ། དེ་
དག་གཞན་ཐམས་ཅད་ངའི་ཆ་མ་ཡིན་ལ། རྒྱ་མཚོར་ཞུགས་ནས་ནོར་བུ་ལེན་པ་
འབའ་ཞིག་ནི་ངའི་ཆ་ཡིན་ནོ་ཞེས་བྱས་ནས། ཡབ་ལ་བདག་ཀྱང་རྒྱ་མཚོ་ལ་
འགྲོ་རུ་གསོལ་བས་ཡབ་ཡུམ་གྱིས་མ་གནང་། དེར་དགེ་དོན་གྱིས་བདག་གིས་
བསམ་པ་འདི་མ་འགྲུབ་ན་བདག་ཟས་ཀྱང་མི་ཟའོ་ཟེར་ནས་ཁ་སྦུབ་ཏུ་ཉལ་་་་་
ནས་བསྡད་པ་དང་། ཡུམ་ན་རེ། རྒྱལ་བོས་གནང་བ་སྦྱིན་དུ་གསོལ། བརྒྱ་ལམ་
ནས་ལོག་ཀྱང་སྲིད། མ་ལོག་ཀྱང་ད་ལྟ་མི་འཆི། མིན་ན་ད་ལྟ་རང་འཆིའོ་ཞེས་
206



ས་སྐྱ་ལེགས་བཤད་ཀྱི་འགྲེལ་བ།
བྱས་ནས། ཡབ་ཡུམ་གྱིས་གནང་བ་དང་དགེ་དོན་ཤིན་ཏུ་དགའ་བར་གྱུར་ཏོ། །
དེ་ནས་རྒྱལ་བོས་ཀུན་ལ་སྦྲན་ནས་ཚོང་བ་ལྔ་བརྒྱ་ཚས་སོ། །ཡང་ཝ་ར་ཎཱ་སི་ན་
ཡོད་པའི་དེད་དཔོན་རྒན་པོ་ལ་བསྐུལ་བས་དེ་སྐྲག་སྟེ། དེད་དཔོན་ན་རེ།
བདག་རྒས་ཞོམ་པའི་སྟེང་དུ་མིག་ཀྱང་ལོང་བས་མི་ནུས་ལ། སྤྱིར་རྒྱུ་མཚོར་
ཞུགས་པ་ན་དེར་ཆུ་སྲིན་དང་ཆུའི་རྦ་རླབས་ལ་སོགས་པ་དགྲ་མང་བས། སླར་
ལོག་པ་ནི་གཅིག་གམ་གཉིས་ཤིག་ལགས་ན། རྒྱལ་བོ་ཅི་གསུངས། སྲས་དམ་པ་
གཏོང་ཕོད་དམ་ཞེའོ༑ །རྒྱལ་བོས་སྨྲས་པ། ངས་བུའི་ངག་མ་ཟློགས་སོ། །དེད་
དཔོན་གྱིས་སྨྲས་པ། འོ་ན་དེ་ལྟར་བགྱིའོ། །དེར་ངན་དོན་ལྷག་པར་སེམས་
འཁྲུགས་ཏེ་ཁོས་ནོར་བུ་ལོན་ཏེ། ང་ཡིས་མ་ལོན་ན་ཅི་མ་རུང་སྙམ་སྟེ་ཆས་པ་
དང་ཡབ་ཀྱིས་ཀྱང་གནང་ངོ་།དེ་ནས་གསེར་སྲང་སུམ་སྟོང་ཞིག་ཕྱུངས་ནས་
རྒྱ་མཚོར་འཇུག་པའི་གྲུ་དང་ཡོ་བྱད་རྣམས་སྦྱར་ཏེ་ཆས་ནས་རྒྱལ་བོ་དང་བཙུན་
མོ་ཀུན་གྱིས་བསྐྱལ་ནས་སོང་ངོ༌། །དེར་ཐམས་ཅད་གྲུར་འཇུག་པ་ན་དེད་
དཔོན་གྱིས་རྒྱ་མཚོར་ཞུགས་ནས་སླར་ལོག་པ་ནི་ཉུང་བས་འགའ་ཞིག་ཡུལ་ལ་་་
ཆགས་ནས་མི་སྤྲོ་བ་ཡོད་ན་ད་ལྟ་ལོག་ཅིག གལ་ཏེ་སྤྲོ་ནས་ནོར་བུ་ལོན་ན་མི་
རབས་བདུན་ཚུན་ཆད་ཕྱུག་པར་འགྱུར་རོ། །ཞེའོ། །དེ་བཞིན་ཉིན་རེ་བཞིན་
བརྡ་སྤྲད་དེ་དེ་ནས་རླུང་དང་བསྟུན་ཏེ་སོང་བ་ན་དེའི་བསོད་ནམས་དང་སྙིང་་་
རྗེས་མྱུར་དུ་རྒྱ་མཚོར་ཕྱིན་ཏེ། དེས་དེར་བསྒོ་བ་ན་གྲུ་སྙོམས་ཙམ་ལོངས་ཤིག
ཧ་ཅང་ཆེས་ན་བྱིང་བ་དང་། ཡང་ན་དོན་མེད་དོ། །དེ་ན་ཁྱེད་རྣམས་བདེ་བར་
སྡོད་ཅིག་དང་། ཁོ་བོ་ཡིད་བཞིན་ནོར་བུ་རིན་པོ་ཆེ་ཚོལ་དུ་འགྲོའོ་ཞེས་ཏེ་དེད་
207



ལེགས་བཤད་བསྟན་བཅོས་ཕྱོགས་བསྒྲིགས།
དཔོན་དང་གཉིས་པོ་གྲུ་ཆུང་ཞིག་ཏུ་ཞུགས་ནས་སོང་སོང་བའི་མཐར་དངུལ་གྱི་
ཕྱེ་མ་དང་འཕྲད་དེ་དངུལ་གྱི་རི་དང་། བཻ་ཌཱུརྱའི་རི་ཡང་བགྲོད་ནས་གསེར་གྱི་
ཕྱེ་མ་འདུག་པ་ན། དེད་དཔོན་ན་རེ། ད་ནི་བདག་དུབ་པས་འགྲོ་མི་ནུས་སོ། །
ཁྱོད་ཤར་དུ་ཞག་བདུན་སོང་ཞིག གསེར་གྱི་རི་དང་འཕྲད་དོ། །དེའི་ཕ་རོལ་ན་
པདྨ་ར་གའི་རིའོ། །ཡང་དེའི་ཕ་རོལ་ན་ལེབ་རྒན་གྱི་རིའོ། །དེའི་ཕ་རོལ་ན་རིན་
པོ་ཆེ་སྣ་བདུན་གྱི་མཁར་ཡོད་པས་དེའི་ནང་དུ་ཀླུའི་རྒྱལ་བོ་ཡོད་དོ། །གལ་ཏེ་
མཁར་གྱི་སྒོ་བཅད་འདུག་ན་དེར་རྡོ་རྗེའི་གཏུན་ཞིག་ཡོད་པ་མཐོང་། གཏུན་དེ་
ལོངས་ལ་སྒོ་རྡུངས་ཤིག་དང་དེར་ཀླུ་རྣམས་ཀྱིས་ནོར་བུ་མང་དུ་སྦྱིན་པར་བྱེད་་་་
དོ། །ལྷག་པར་ཀླུའི་རྒྱལ་པོའི་རྣ་བའི་ནང་ན་ཡོད་པ་དེ་སློངས་ཤིག གཞན་བྱིན་
པ་རྣམས་ཀྱང་དམ་དུ་ཟུངས་ལ་ཕྱིར་ལོག་ཅིག ཁྱེད་བདེ་བར་འཁོར་ན་བདག་
གི་དྲིན་དྲན་པར་གྱིས་ཤིག་ཅེས་བྱས་ནས་དེ་ཉིད་དུ་ཚེའི་དུས་སུ་བྱས་སོ། །དེ་
ནས་དགེ་དོན་གྱིས་དེད་དཔོན་གྱི་རུས་བུ་གསེར་གྱི་ཕྱེ་མའི་ནང་དུ་སྦས་ནས་་་་་
གསེར་གྱི་རི་ཡང་བགྲོད་ནས་རིམ་གྱིས་ཀླུའི་ཡུལ་དུ་སོང་ངོ༌། །དེ་ནས་པདྨའི་
འོག་ན་སྦྲུལ་རེག་པ་དང་། མཐོང་བའི་དུག་ཅན་ཡོད་པ་ལ་དེས་བྱམས་པ་
བསྒོམ་སྟེ་པདྨའི་ཁ་ནས་སོང་ངོ་། །ཀླུའི་རྒྱལ་བོའི་ཁབ་སྒོར་སླེབས་ནས་རྡོ་རྗེའི་
གཏུན་གྱིས་སྒོ་བརྡུངས་ནས་བརྡ་སྤྲད་ནང་དུ་ཞུགས་སོ། དེའི་སྒོ་དྲུང་ན་ཤེལ་
གྱི་བུ་མོ་གཉིས་ཀྱིས་སྲད་བུ་འཁལ་བ་མཐོང་སྟེ་ཁྱེད་སུ་ཡིན་བྱས་པས། བདག་
ཀླུའི་རྒྱལ་བོའི་ཕྱི་སྒོ་བསྲུང་བའི་བྲན་ནོ། །བར་སྒོ་བཞི་དངུལ་གྱིའོ། །ནང་སྒོ་
བརྒྱུད་གསེར་གྱིའོ། །དེ་ནས་སྒོ་བསྲུང་དེ་དག་གིས་ཀླུའི་རྒྱལ་བོ་ལ། ཝ་ར་ཎཱ་
208



ས་སྐྱ་ལེགས་བཤད་ཀྱི་འགྲེལ་བ།
སིའི་རྒྱལ་བུ་འཕྲད་འདོད་ཀྱི་བྱས་པས། ཀླུ་ན་རེ། འདིར་ཕྱིན་པ་དེ་ཐ་མལ་བ་
མ་ཡིན་ནོ། །ཞེས་བསམ་སྟེ་བསུས་སོ། །དེ་ནས་ཀླུའི་རྒྱལ་བོ་ན་རེ། ཁྱེད་འདིར་
ཅི་ལ་བྱོན་དྲིས་པས། རྒྱལ་བུ་ན་རེ། འཛམ་བུ་གླིང་བ་འཚོ་བས་བྲེལ་བས་དེ་
རྣམས་ཕོངས་པའི་དུཁ་ལས་བསྐྱབ་པའི་ཕྱིར་ནོར་བུ་རིན་པོ་ཆེ་ཞུ་རུ་འོངས་་་་་
བྱས་པས། ཀླུ་ན་རེ། ནོར་བུ་འདི་རྙེད་དཀའ་བ་ཡིན་ཏེ། ཁྱོད་ཀྱིས་དཀའ་ལས་
བྱས་པ་ཡིན་པས། ད་སྦྱིན་གྱིས་ཟེར་ཏེ་བྱིན་ནོ། །ཀླུ་གཞན་རྣམས་ཀྱིས་ཀྱང་མང་
དུ་བྱིན་ནོ། །དགེ་དོན་གྱིས་གོས་ཀྱི་མཐའ་མར་ནོར་བུ་ཁུར་ནས་ཕྱིར་ལོག་སྟེ་
ཕྱིན་པས་ ནོར་བུའི་མཐུས་འཕུར་ཏེ་དེ་མ་ཐག་ཏུ་སླེབས་ཏེ་ནུ་བོ་ལ་སོགས་
པའི་གྲོགས་རྣམས་དང་ཕྲད་དོ། །སྔར་དགེ་དོན་ཀླུའི་ཡུལ་ན་ཡོད་པའི་ཚེ་ངན་
དོན་གྱིས་གྲོགས་རྣམས་ལ་རིན་པོ་ཆེ་མང་དུ་ལེན་དུ་བཅུག་ནས་དེར་འདུ་ག་གོ །
དེ་ནས་ཐམས་ཅད་གྲུར་ཞུགས་པའི་ཚེ་རིན་པོ་ཆེ་ཧ་ཅང་མང་དྲགས་པས་ཐམས་
ཅད་རྒྱུ་དང་བཅས་པ་ཆུར་ནུབ་བོ། །དགེ་དོན་ནོར་བུ་རིན་པོ་ཆེའི་མཐུས་ཆུར་
མ་ནུབ་བོ། །ངན་དོན་གྱིས་ཕུ་བོ་ལ་བདག་སྐྱོབས་ཤིག་བྱས་ཏེ་འཇུས་ནས་
གཉིས་པོ་རྒྱ་མཚོའི་འགྲམ་དུ་ཕྱིན་པ་དང་དགེ་དོན་ན་རེ། ལེགས་ཏེ་འཇིག་རྟེན་
ན་ནོར་བུ་རིན་པོ་ཆེ་རང་གི་ལུས་ཡིན་ནོ་ཞེའོ། །ནུ་བོ་ངན་དོན་ན་རེ། ཕྱུག་
བཞིན་དུ་ཤི་ཡང་བླ་ཡི་དབུལ་བཞིན་དུ་གསོན་ཡང་ཅི་རུང་ཞེས་དུར་ཁྲོད་ཀྱི་རོ་་
དག་གླེང་ངོ་ལོ། །བདག་ཅག་སྤུན་གཉིས་ཀྱིས་ནོར་བུ་མ་ལོན་པས་ཡུལ་དུ་འགྲོ་
བ་ན་ངོ་ཚའོ་ཞེའོ། །དེར་དགེ་དོན་ན་རེ། ང་ལ་ནོར་བུ་ཡོད་དོ་བྱས་པས། ང་ལ་
སྟོན་ཅིག་ཟེར་བ་དང་། དགེ་དོན་གྱིས་ནོར་བུ་བཀྲོལ་ནས་བསྟན་ནོ། །དེར་ངན་
209



ལེགས་བཤད་བསྟན་བཅོས་ཕྱོགས་བསྒྲིགས།
དོན་གྱི་བསམ་པ་ལ་སྔར་ཡུལ་དུ་འདུག་པའི་ཚེ་ཕ་མའང་བྱམས་པ་ཡིན་པས་ད་་
ཁོས་ནོར་བུ་ལོན་པས། ལྷག་པར་བྱམས་པར་འགྱུར་གྱི། བདག་གིས་ཅི་ཡང་མ་
ལོན་སྙམ་ནས་ཡིད་ཤིན་ཏུ་འཁྲུགས་ཏེ། ཕུ་བོ་གསོད་པར་བསམས་ཏེ་སྨྲས་པ།
དེ་ལེགས་པས་ཤིན་ཏུ་བསྲུང་དགོས་སོ། །ཉལ་བའི་ཚེའང་མཉམ་དུ་ཉལ་བ་མི་
རིགས་ཀྱི། ནུ་བོ་ལ་གཏད་དེ་ཁྱོད་དུབ་ན་ངས་བསྲུང་ངོ༌། །ད་ཁྱོད་ཀྱིས་སྲུངས་
ཤིག་ཅེས་ཏེ་དགེ་དོན་གཉིད་ལོག་པ་ན། ངན་དོན་གྱིས་ཚལ་ནས་སྨུག་མ་གཉིས་
ཤིག་བླངས་ནས་དགེ་དོན་གྱི་མིག་གཉིས་སུ་བཙུགས་པ་དང་དགེ་དོན་ན་རེ།
རྐུན་པོ་ཡོད་དོ། །ནུ་བོ་ནོར་བུ་ཁྱེར་ལ་བྲོས་ཤིག་ཅེས་སྨྲས་ཀྱང་། ཅང་མི་གྲགས་
པས། དགེ་དོན་གྱི་བསམ་པ་ལ་ནུ་བོ་བསད་དོ་སྙམ་ནས་རང་གི་མིག་མེད་པའི་
དུཁ་བས་ཀྱང་ནུ་བོ་ཤི་སྙམ་པའི་དུཁ་ཆེ་བར་ཡོད་ཙ་ན། ཤིང་གི་ལྷ་ན་རེ།
ཁྱོད་རང་གི་ནུ་བོ་དེ་ཉིད་དགྲ་སྟེ་དེས་འདི་བྱས་སོ་ཟེར་ནས་ཡིད་མུག་སྟེ་འདུག་
གོ །ངན་དོན་གྱིས་ནོར་བུ་ཁྱེར་ཏེ་ཡུལ་དུ་བྱིན་པ་ན་ཡབ་ཡུམ་གྱིས་དྲིས་པས།
དེ་ན་རེ། བདག་གིས་ནོར་བུ་རྙེད་པ་འདིའོ། །དགེ་དོན་དང་ཚོང་བ་གཞན་
ཐམས་ཅད་གྲུ་དང་བཅས་པ་ཆུར་ནུབ་ནས་ཤིའོ། །ཁོ་བོ་རྐྱལ་འཚལ་བས་ཐར་
རོ་ཟེར་བས་ཡབ་ཡུམ་གཉིས་བརྒྱལ་ལོ། །གཞན་ཐམས་ཅད་ཀྱང་མྱ་ངན་གྱིས་
གདུངས་ཤིང་ཡབ་ཡུམ་གཉིས་ལ་ཆུ་གྲང་མོ་བཏབ་པས་བརྒྱལ་སངས་པ་ན་དེ་ལ་
སྤྱོས་པས་ངན་དོན་ཁྲོས་ཏེ་ནོར་བུ་སྦས་སོ། །དགེ་དོན་གྱི་མིག་གི་སྨྱུག་མ་འབྱིན་
པ་མེད་དེ་ན་ཞིང་ངུ་འབོད་སྒྲོག་ཅིང་འགྲེ་ལྡོག་པ་དང་གོག་ཅིང་སོང་སོང་བ་་་་
ལས་མཐར་ཡུལ་ལི་ཤི་བ་དེ་དང་ཉེ་བའི་སར་ཕྱིན་ནོ། །ལི་ཤི་བའི་རྒྱལ་བོ་དེའི་
210



ས་སྐྱ་ལེགས་བཤད་ཀྱི་འགྲེལ་བ།
བུ་མོ་སྔར་དགེ་དོན་ལ་བྱིན་ཡོད་དོ། །རྒྱལ་བོ་དེ་ལ་བ་ལང་ལྔ་བརྒྱ་འཚོ་བའི་རྫི་
བོ་ཞིག་ཡོད་པ་དེས་ཚྭ་ཆུ་མཐའ་དག་ཏུ་བསྙེགས་སོ། །དེའི་ཚེ་དགེ་དོན་བ་ལང་
རྩྭ་ཆུ་ལ་བསྙེགས་པའི་ལམ་ན་ཡོད་ཙ་ན། བ་ལང་གིས་ལམ་དུ་བརྫིས་ལ་ཁད་པ་
ན། ཁྱུ་མཆོག་གཅིག་གིས་བཀབ་ནས་དེའི་མིག་ལ་བ་ལང་གིས་ལྕེས་བལྡག་ཅིང་
འདུག་གོ །དེར་བ་ལང་གི་རྫི་བོ་དེས་མཐོང་ནས་དྲིས་པས། སྔར་གྱི་རྒྱུ་མཚན་
བཤད་ན་ནུ་བོ་ལ་གནོད་པ་བྱུང་གི་དོགས་ཏེ་དེས་ནུ་བོ་ལ་བརྩེ་བས། མུ་ལྟོ་བ་
ཞེའོ། བ་ལང་རྫི་དེས་བརྟགས་པས་མཚན་བཟང་བར་མཐོང་སྟེ། སྨྱུག་མ་
གཉིས་དེ་དལ་གྱིས་ཕྱུང་ནས་ཁོ་བོའི་ཁྱིམ་ཉེ་བར་ཡོད། འཚོ་བ་སྦྱིན་ནོ། །ཞེས་
ཁྲིད་ནས་ཕྱིན། འོ་མ་དང་སྣུམ་གྱིས་རྨ་ཁ་བཀྲུས། བ་ལང་རྫི་རང་གི་འཚོ་བ་
བྱིན་ནས་ཟླ་གཅིག་ཙམ་གྱི་བར་དུ་ངས་སོས་སོ་ཞེའོ། །དེ་ནས་རྨ་ཡང་སོས་ནས་
རེ་ཞིག་གི་ཚེ་དགེ་དོན་ཉམ་ང་ནས་ད་བདག་འགྲོའོ་ཞེས་སྨྲས་པས། བ་ལང་རྫི་
ན་རེ། ང་ཅི་སྟེ་འབོར་བྱས་པས་དགེ་དོན་ན་རེ། མ་ཡིན་ཁྱེད་ཀྱི་ཐུགས་ལ་
བཏགས། བདག་ལ་རོལ་མོའི་ཆ་བྱད་དུ་མ་ཞིག་བྱིན་ལ་བདག་མི་མང་ས་ཞིག་
ཏུ་སྐྱོལ་ཅིག་བྱས་པས། བ་ལང་རྫི་དེས་རོལ་མོ་དེ་བྱིན་ནས་གྲོང་དུ་བསྐྱལ་ལོ། །
དེར་རོལ་མོ་བྱས་ནས་གཏམ་རྒྱུད་དང་སྒྲུང་ལ་སོགས་པའི་སྙན་ངག་སྙན་པ་ཕུལ།
དེ་ལ་གྲོང་ཁྱེར་བའི་མི་རྣམས་ཀྱིས་ཡོན་བཟའ་བཏུང་མང་བོ་བྱིན་པས་སྤྲང་བོ་་་
ལྔ་བརྒྱ་ཡང་གསོས་སོ། །དེ་ན་བཟའ་ཤིང་ར་བ་ཡོད་པས་བྱ་བསྲུང་བ་ཞིག་ཡོད་
པ་དེ་ན་རེ། ཁྱོད་ཀྱིས་འདི་བསྲུང་ནུས་སམ་ཞེའོ། །ང་ལ་མིག་མེད་པས་ཅི་སྟེ་
ནུས་བྱས་པས། དེས་སྐྱེད་ཤིང་ལ་དྲིལ་བུ་བཏེགས་ཏེ་འཐེན་ནོ་ཞེའོ། །འོ་ན་དེ་
21



ལེགས་བཤད་བསྟན་བཅོས་ཕྱོགས་བསྒྲིགས།
བཞིན་དུ་བྱའོ་ཞེས་བྱས་ནས་དེ་བཞིན་དུ་བྱས་སོ། །དེར་ཡང་སྔར་བཞིན་སྒྲུང་
ལ་སོགས་པའི་སྙན་ངག་བཤད་པས་མི་མང་བོ་འདུས་ཤིང་རྒྱལ་བོའི་བུ་མོ་ཡ་་་་
དེར་འོངས་ཏེ་ཁྱོད་སུ་ཡིན་དྲིས་པས་ང་དམུས་ལོང་ངོ་ཞེའོ། །དེར་བུ་མོ་དེ་
ཆགས་ཤིང་དམུས་ལོང་གི་དྲུང་དུ་འདུག་གོ །བུ་མོ་དེ་ལ་ཡབ་རྒྱལ་བོས་བོས་
པས། བདག་གི་བཟའ་བ་འདིར་སྩོལ། སྤྲང་བོ་འདི་དང་ལྷན་གཅིག་ཏུ་བཟའ་
ཞེའོ། །དེ་ལྟར་དུ་བྱས་པ་དང་། རྒྱལ་བོ་ཤིན་ཏུ་མཚར་ནས་དགོང་མོ་ཡང་བུ་མོ་
ལ་བོས་པས་བུ་མོ་ན་རེ། བདག་ལོང་བ་འདི་ལ་སྩོལ་ཅིག རྒྱལ་བོ་ན་རེ། བུ་མོ་
འདི་མྱོས་སམ་འདྲེས་བརླམས་སམ། བསླད་དམ། ཁྱོད་ནི་རྒྱལ་བོ་རིན་ཆེན་གོ་
ཆའི་བུ་དགེ་དོན་ལ་བྱིན་པ་ཡིན་ན་རྒྱལ་བུ་དེ་རྒྱ་མཚོ་ལས་མ་འཁོར་བར་ཅི་སྟེ་་་
སྤྲང་བོའི་རྗེས་སུ་འབྲང་བར་བྱ་ཞེས་གྲོས་བཏབ་སྟེ་མ་གནང་བས་བུ་མོ་དེས་་་་་
ཡབ་ཅིག་བདག་འདོད་པ་འདི་ལས་མི་བསྒྱུར་དུ་གསོལ། ཞེས་པའི་དམ་བཅས་
སོ། །དེ་ནས་རྒྱལ་བོས་བུ་མོའི་ངག་མ་བཟློགས་པར་བུ་མོ་དང་སྤྲང་བོ་གཉིས་ཁྱོ་
ཤུག་ཏུ་བསྡུས་ནས་ཁབ་ཏུ་བཞག་གོ །དེའི་ཚེ་བུ་མོ་དེ་ཉིན་པར་ནི་རྟག་ཏུ་སོང་།
ནུབ་མོ་དེར་འོངས་ཏེ་འདུག་པ་ན། རེ་ཞིག་གི་ཚེ་སྤྲང་བོ་དེས་བུ་མོ་ལ་འདི་སྐད་
དུ། ཁྱོད་ཉིན་པར་ནི་རྟག་ཏུ་འགྲོ་བས་ཁྱོད་གཞན་དུ་བསམ་པ་ཡོད་ངེས་སོ་
ཞེས་གནད་དུ་བསྣུན་པའི་ཚིག་བརྗོད་པས་བུ་མོ་ཡི་མུག་ནས་རང་གི་གཙང་ཚད་
དེས་མིག་ཡ་ཅིག་ལ་སྨོད་པ་ལ། ཁོ་མོ་ལ་གཞན་དུ་སེམས་པ་ཅུང་ཟད་ཀྱང་མེད་
ན་བདེན་པ་དང་བདེན་པའི་ཚིག་དེས་ཁྱོད་ཀྱི་མིག་ཡ་ཅིག་འབྱུང་བར་གྱུར་ཅིག་
ཅེས་བརྗོད་པས་མིག་བྱུང་ངོ་། །བུ་མོ་དེས་དེ་ལ་དྲིན་བཤེར་ནས། ལོང་བ་ན་རེ།
212



ས་སྐྱ་ལེགས་བཤད་ཀྱི་འགྲེལ་བ།
ང་སུ་ཡིན་ཤེས་སམ། ཁྱོད་སྤྲང་བོའོ། །ཁྱོད་ཀྱིས་རྒྱལ་པོ་རིན་ཆེན་གོ་ཆ་ཞེས་བྱ་
བ་ཤེས་སམ། བུ་མོས་ཐོས་སོ། །དེའི་བུ་དགེ་དོན་ཞེས་བྱ་བ་ཐོས་སམ། ཐོས་ཏེ་
དེ་ནི་རྒྱ་མཚོར་སོང་ངོ༌། །དེ་ནི་ང་ཡིན་ནོ་བྱས་པ་དང་བུ་མོ་སྐྲག་ནས་ཁྱོད་ཅིའི་
ཕྱིར་འདི་ལྟར་ཉོན་མོངས་པར་གྱུར། ཅེས་པ་དང་། དགེ་དོན་གྱིས་ནུ་བོས་དེ་
ལྟར་དུ་བྱས་པའི་གཏམ་རྒྱུས་པར་བསྙད་པ་དང་། ཁྱོད་ལ་ནུ་བོས་དེ་ལྟ་བུ་བྱེད་
པ་འཇིག་རྟེན་དུ་མི་སྲིད་པས་ད་ཁྱོད་ནུ་བོ་དེ་དང་ཕྲད་ན་ཇི་ལྟར་བྱ་སྙམ་དུ་་་་
སེམས་ཞེས་བྱས་པ་དང་། དགེ་དོན་གྱིས་བདེན་པའི་མིག་ལ་སྨོད་པ་ལ། དེ་ལྟ་
བུ་བྱས་ཀྱང་བདག་གི་སེམས་ལ་ཁོན་དུ་འཛིན་པ་ཅུང་ཟད་ཀྱང་མེད་ན་བདེན་་་་
པ་དང་བདེན་པའི་ཚིག་དེས་ངའི་མིག་ཡ་ཅིག་ཀྱང་འོངས་པར་གྱུར་ཅིག་ཅེས་་་་
བརྗོད་པས་མིག་ཡ་ཅིག་ཀྱང་བྱུང་ནས་ལུས་ཀྱང་སྔར་བཞིན་དུ་མཚན་དང་གཟི་་
བྱིན་ཁྱད་པར་ཅན་ལྡན་པར་གྱུར་ཏོ། །དེར་བུ་མོ་ཡང་རབ་ཏུ་དགའ་ནས་ཡབ་
རྒྱལ་བོའི་དྲུང་དུ་ཕྱིན་ནས་ཁྱེད་ཀྱིས་རྒྱལ་བོ་རིན་ཆེན་གོ་ཆའི་བུ་དགེ་དོན་ཤེས་་
སམ། ཡབ་ན་རེ། ཤེས་སོ། །བདག་གི་ཁྱིམ་ཐབ་སྤྲང་བོ་དེ་དགེ་དོན་ཡིན་པར་
འདུག་ཅེས་བསྙད་པས། རྒྱལ་བོས་མི་བདེན་ནོ་ཞེའོ། །བུ་མོས་བདེན་ཏེ་ལྟོས་
ཤིག་ཅེའོ། །བལྟས་པས་ངོ་ཤེས་པ་དང་རྒྱལ་བོས་ལུས་ས་ལ་ཕབ་ནས་ད་བཟོད་
པར་མཛོད་ཅིག་བྱས་སོ། །དགེ་དོན་གྱིས་སྨྲས་པ། དེ་མི་དགོས་ཏེ་བ་ལང་རྫི་
འདི་མཆོད་ཅིག་ཅེས་བྱས་ཏེ། དེ་ལ་རིན་པོ་ཆེ་སྣ་བདུན་ལ་སོགས་པ་བྱིན་ཏེ་
བདེ་སྐྱིད་པར་བྱས་སོ། །དེར་དགེ་དོན་ལམ་སྲང་ཞིག་ཏུ་བསྐུལ་ནས་དགེ་དོན་
རྒྱ་མཚོ་ལས་གདོད་འཁོར་བ་སྐད་དུ་བསྒྲགས་ནས་བུ་མོ་ཡང་བྱིན་པའི་ཚུལ་བྱས་
213



ལེགས་བཤད་བསྟན་བཅོས་ཕྱོགས་བསྒྲིགས།
སོ། །སྔར་དགེ་དོན་སྐྱེད་མོས་ཚལ་ན་འདུག་པའི་ཚེ་ངན་དོན་ཡུལ་དུ་སླེབས་
པས། དགེ་དོན་སྔོན་རང་གི་ཡུལ་རྒྱལ་བོའི་ཁབ་ན་ཡོད་པའི་རྩེ་རོགས་ངང་བ་
དཀར་བོ་ཞིག་ཡོད་པའི་སྐེར་ཕ་མས་ཡི་གེ་བཏགས་ཏེ་དགེ་དོན་ཚོལ་དུ་བཏང་་་་
བས་ན་དེ་འཕུར་ཏེ་སོང་སོང་བ་ལས་མཐར་རྒྱལ་བུའི་ཐད་དུ་སླེབས་པ་དང་་་་་་
ངང་བས་དགེ་དོན་གྱི་སྐད་ཤེས་ཏེ་དེར་བབས་པས། དགེ་དོན་གྱིས་སྐད་ཤེས་ཏེ་
སྐེ་ལས་ཡི་གེ་བླངས་ནས་བཀླགས་རྗེས། སླར་ཡང་ཇི་ལྟར་དུ་གྱུར་པའི་ལོ་རྒྱུས་
དྲང་བོར་བྲིས་ཏེ་ངང་བའི་སྐེ་ལ་བཏགས་ནས་བསྐུར་རོ། །དེར་ཡབ་ཡུམ་གྱིས་
མཐོང་བས་དགའ་སྟེ། འོན་ཀྱང་ངན་དོན་བཟུང་ནས་བཙོན་དོང་དུ་བཅུག་གོ །
དེར་རྒྱལ་བོ་ལི་ཤི་བ་དེ་ལ་ཕོ་ཉ་བཏང་ནས་ངའི་རྒྱལ་བུ་དེར་ཉོན་མོངས་ནས་་་་
འདུག་ཅེས་ཐོས་ཀྱི། ཁྱོད་ཀྱིས་སྔར་མ་སྤྲན་པའང་ཉེས་སོ། །ད་ཡང་མགྱོགས་
པར་འདིར་སྐྱོལ་ཅིག་ཅེས་བསྲིངས་སོ། །དེ་ནས་ལི་ཤིའི་རྒྱལ་བོས་རང་གི་བུ་མོ་
ལ་འཁོར་བུ་མོ་ལྔ་བརྒྱ་གཡོག་ལྔ་བརྒྱ་དང་བཅས་པ་དང་། རིན་པོ་ཆེ་མང་བོ་
དང་། གཞན་ཡང་ལོངས་སྤྱོད་དཔག་ཏུ་མེད་པ་དང་བཅས་ཏེ་དགེ་དོན་རང་གི་
ཁབ་ཏུ་བསྐུལ། དེའི་ཚེ་ཕོ་ཉ་ཡང་ཕྱིར་སླེབས་པ་དང་། དེར་རྒྱལ་བོ་ཡབ་ཡུམ་
འཁོར་དང་བཅས་པས་བསུ་བ་བྱས་སོ། །དགེ་དོན་གྱིས་ཡབ་ཡུམ་ལ་ཕྱག་བྱས་
ནས་གཏམ་བསྙད་དོ། །དེ་ནས་ནུ་བོ་གང་ན་ཡོད་དྲིས་པས། སྡིག་ཅན་དེ་འདི་
ལྟར་བྱས་སོ། །ཡབ་ཅིག་དེ་བདག་དང་སྤྲོད་ཅིག་ཅེའོ། །དེས་ཉེས་པ་ཆེན་པོ་
བྱས་པས་བཏང་དུ་མི་རུང་ངོ་ཞེས་པ་དང་། ངན་དོན་མ་བཏང་ན་བདག་ཀྱང་
ཕོ་བྲང་དུ་མི་མཆིའོ་བྱས་སོ། །དེར་ནུ་བོ་དོང་ནས་ཕྱུངས་ཏེ་གཏམ་བསྙད་དེ་
214



ས་སྐྱ་ལེགས་བཤད་ཀྱི་འགྲེལ་བ།
ནོར་བུ་གར་ཡོད་དྲིས་པས། འདིར་ཡོད་དོ་བྱས་ནས་ས་འོག་ཏུ་སྦས་པ་ངན་
དོན་རང་གིས་བཙལ་བས་མ་རྙེད་དོ། །དེར་དགེ་དོན་དང་གཉིས་ཀ་ཕྱིན་པ་
དང་དེ་མ་ཐག་ཏུ་དགེ་དོན་གྱིས་རྙེད་དོ། །དེ་ནས་དགེ་དོན་གྱིས་ངའི་ནོར་བུ་
འདི་ཡིད་བཞིན་གྱི་ནོར་བུ་རིན་པོ་ཆེ་ཡིན་ཡང་དག་ན་ངའི་ཕ་མ་འདུག་པའི་ཁྲི་
རིན་པོ་ཆེའི་ཁྲིར་གྱུར་ནས་རིན་པོ་ཆེའི་གདུགས་ཀྱང་རང་ཡོད་པར་གྱུར་ཅིག་་་་
ཅེས་སྨྲས་མ་ཐག་ཏུ་དེ་ལྟར་དུ་གྱུར་ཏོ། །ཡང་བདག་གིས་སྔོན་སྦྱིན་པ་བགྱིས་
པས་བང་མཛོད་སྟོང་བར་གྱུར་པ་ཐམས་ཅད་གང་བར་ཤོག་ཅིག་ཅེས་བརྗོད་་་་་
ནས་དེ་ཕྱོགས་སུ་བསྟན་པས་ཐམས་ཅད་ཀྱང་གང་བར་གྱུར་ཏོ། །དེ་ནས་ཚེས་
བཅོ་ལྔའི་ཉིན་པར་དགེ་དོན་རང་ཉིད་ཁྲུས་བྱས། གོས་གསར་བ་གྱོན་ཏེ་ནོར་བུ་
མཆོད་དེ་བླངས་པའི་རྒྱུ་མཚན་དང་བཅས་ཏེ་ཡིད་བཞིན་གྱི་ནོར་བུ་རིན་པོ་ཆེ་་་
ཡང་དག་པ་ཡིན་ན་འདོད་པ་ཐམས་ཅད་ཆར་བཞིན་དུ་བོབས་ཤིག་ཅེས་སྨྲས་པ་
དང་རླུང་དྲག་པོ་གཡོས་ནས་མི་གཙང་བ་ཀུན་ཕྱགས་ཏེ་ཆར་ཟིམ་བུ་བབས་ནས་
རྡུལ་མི་སྣང་བར་བྱས་ཏེ་བཟའ་བ་དང་བཏུང་བ་རབ་ཏུ་བབས་ནས་ཐམས་ཅད་
ཚིམ་པ་བྱུང་ངོ༌། །དེ་བཞིན་དུ་གོས་ཀྱང་བབས་སོ། །དེ་ནས་རིན་ཆེན་སྣ་བདུན་
ཡང་བབས་ནས་ཡུལ་ཀུན་གང་བར་གྱུར་ཏོ། །དེར་དགེ་དོན་ན་རེ། ད་ཁྱོད་
རྣམས་ཀྱིས་འདོད་པ་ཐམས་ཅད་བྱུང་ངོ་ཐམས་ཅད་ཀྱང་དགེ་བ་བཅུ་ལ་ནན་་་་
ཏན་གྱིས་ཤིག་བྱས་ཏེ། འཛམ་བུའི་གླིང་གི་སྐྱེ་བོ་ཐམས་ཅད་བདེ་བར་བྱས།
ཡབ་ཡུམ་དང་འཁོར་འདབ་ལྷག་པར་དགའ་བ་འཕེལ་ལོ། །
215



ལེགས་བཤད་བསྟན་བཅོས་ཕྱོགས་བསྒྲིགས།
ཆེན་པོས་དགུ་ལ་བྱམས་བྱས་ན། །
དགྲ་ཉིད་དེ་ཡི་དབང་དུ་འགྱུར། །
མང་བོས་བཀུར་བས་ཀུན་བསྐྱངས་པས། །
ཀུན་གྱིས་རྒྱལ་བོར་དབང་བསྐུར་རོ། །
ཆེན་པོ་རྣམས་ཀྱིས་དགྲ་ལ་སྡང་བ་བས་བྱམས་པར་བྱས་ན། ལྷག་པར་
དགྲ་བོ་དེ་ཉིད་དེའི་དབང་དུ་འདུ་བར་འགྱུར་ཏེ། མང་བོས་བཀུར་བའི་རྒྱལ་
བོའང་མི་ཕལ་བ་དང་མཉམ་པའི་དུས་སུ་དེས་ལེགས་པར་བསྐྱངས་པས། དེའི་
ཚེ་མང་བོ་ཀུན་གྱིས་དེ་ཉིད་རྒྱལ་བོར་དབང་བསྐུར་ཏེ་མངའ་གསོལ་བས། མིང་
ཡང་དེ་ལྟར་གྲགས་པ་ལྟར་རོ། །དེ་ཡང་མི་ནི་སྔོན་འོད་གསལ་གྱི་ལྷ་ལས་ཡས་
ཆད་ནས་བྱུང་བའི་ཚེ་ལུས་འོད་སྟོང་རྫུ་འཕྲུལ་དང་ཏིང་ངེ་འཛིན་གྱི་རིགས་་་་་
གཞན་དུ་གནས་པ་ལས། སེམས་ཅན་གཅིག་གིས་སའི་ཞག་རྙེད་ནས་ཟོས།
གཞན་ལའང་བྱིན་ཆགས་ཀྱི་ཉེས་པས་དེ་ཡང་ནུབ། འོད་དང་སྒོམ་དང་རྫུ་
འཕྲུལ་ཡང་ཞིག དེ་ནས་ཀྱེ་མ་འོད་ནུབ་བྱས་ནས་མྱ་ངན་བྱས་པས་ཉི་མ་བྱུང་།
ཉི་མ་ནུབ་པ་དང་ཀྱེ་མ་ཉི་མ་ནུབ་པས་ཟླ་བ་བྱུང་། དེ་ནས་སའི་བཅུད་དང་
འབྲས་ས་ལུ། འབྲས་སོ་བ་རི་ཀླུང་མེད་པར་སྐྱེས་པས། དགེ་སློང་བསྟན་པ་
བཞིན་ཉིན་རེའི་འཚོ་བ་ལེན་པ་ལ། ལེ་ལོ་ཅན་འགའ་ཞིག་ཞག་རེའི་འབྲས་
བླངས། ཁོའི་དེ་འཐད་པ་ཞིག་འདུག་ཟེར་ནས་གཞན་གྱིས་ཀྱང་དེ་ལྟར་བྱས་
པས་གསོག་འཇོག་གི་ཉེས་པས་དེ་ཡང་ཆེར་མ་སྐྱེས་པ་དང་དེ་ནས་སོ་ནམ་བྱེད་་
216



ས་སྐྱ་ལེགས་བཤད་ཀྱི་འགྲེལ་བ།
དགོས་བྱུང་བས། དེར་ས་གཞི་ལ་དབང་རེས་བྱས་པས་མ་མཐུན་པས་དེ་རྣམས་
ཀྱི་ནང་ནས་ངང་རྒྱུད་རིང་བ་ཤེས་རབ་ཆེ་ཞིང་བརྩོན་འགྲུས་དང་ལྡན་པ་ཞིག་་་་
ལ་ཐམས་ཅད་ཀྱིས་ཁྱོད་ཀྱིས་བགོས་ཆོག་ཟེར་ནས་བཅོལ་བས། དེས་ཀྱང་
བགོས་ལེགས་པར་ཟིན་པ་དང་ཁོ་རང་གི་སྐལ་བ་ཆད། དེ་ནས་གཞན་རྣམས་
ཀྱིས་དྲུག་ཆ་དྲུག་ཆ་བྱིན་པས་བགོས་རྒྱལ་བས་ན་ཁོ་ལ་རྒྱལ་བོར་མིང་བཏགས་་་
སོ། །དེའང་ཀུན་གྱིས་བཀུར་བས་ན་མང་པོས་བཀུར་བའི་མིང་ཐོགས་ལ་སྐལ་བ་
རྒྱལ་བས་ན་རྒྱལ་བོ་ཞེས་བྱའོ། །དེ་ནས་དེ་གཞན་པས་དབང་ཆེ་བས་ཇོ་བོ་
དཔོན་དུ་གྱུར་ཏོ། །དེས་ན་དཔོན་གྱིས་འཁོར་ལེགས་པར་བསྐྱང་ན་དེ་ལྟར་དུ་
འགྱུར་རོ། །ཞར་ལ་འོངས་པ་དེ་དུས་ཀྱི་མི་རིགས་འགའ་ཞིག་གིས་ཞིང་གི་སོ་
ནམ་བྱས་པས་གདོལ་རིགས་སམ་དམངས་བྱ་བ་བྱུང་། འགའ་ཞིག་སོ་ནམ་མི་
བྱེད་ཟེར་ནས་ཕྱུགས་དེད་ནས་རི་ལ་བསྡད་པས་རྗེ་རིགས་བྱ་བར་འགྱུར།
འགའ་ཞིག་གིས་སོ་ནམ་ཡང་མི་བྱེད་ལ་ཕྱུགས་མའང་མི་སྐྱོང་ངོ་ཟེར་ཏེ་ཁྱེད་་་་་
རྣམས་ཀྱིས་ངེད་རྣམས་སློང་བའི་དུས་སུ་བཟའ་རྒྱུ་བྱིན། ཆོས་བྱེད་ཟེར་བས་
བྲམ་ཟེར་མིང་བཏགས་སོ། །དེ་ནས་བྲམ་ཟེའི་རིགས་ཞེས་བྱ་ལ་རྒྱལ་བོའི་རིགས་
ལ་རྒྱལ་རིགས་སུ་བཏགས་པ་དང་བཞི་སྟེ། རིགས་བཞི་ཐ་སྙད་ཀྱང་དེ་ལྟར་བྱུང་
དམ་པ་ཇི་ལྟར་རྒུད་གྱུར་ཀྱང་། །
སྡིག་དང་འདྲེས་པའི་ཟས་མི་ཟ། །
217



ལེགས་བཤད་བསྟན་བཅོས་ཕྱོགས་བསྒྲིགས།
སེང་གེ་བཀྲེས་ཀྱང་མི་གཙང་བའི། །
ངན་སྐྱུགས་ཟ་བར་མི་བྱེད་དོ། །
དམ་པ་རྣམས་ནི་ཇི་ལྟར་རྒུད་གྱུར་ནའང་། སྡིག་པ་དང་འདྲེས་པའི་ཟས་
ཟ་བར་མི་བྱེད་དེ། སེང་གེ་ཤིན་ཏུ་བཀྲེས་ཀྱང་མི་གཙང་བའི་ངན་སྐྱུགས་ཟ་
བར་མི་བྱེད་པ་བཞིན་ནོ། །
དམ་པ་སྲོག་ལ་བབས་ན་ཡང་། །
རང་བཞིན་བཟང་བོ་ག་ལ་འདོར། །
ས་ལེ་སྦྲམ་ནི་བསྲེགས་བཅད་ཀྱང་། །
དེ་ཡི་ཁ་དོག་ཉམས་མི་འགྱུར། །
དམ་པ་རང་གི་སྲོག་ལ་བབས་པར་གྱུར་ནའང་། དེ་ཉིད་ཀྱི་རང་བཞིན་
བཟང་བོ་འདོར་བ་མི་སྲིད་དེ། རིན་པོ་ཆེ་ས་ལེ་སྦྲམ་བསྲེགས་ཤིང་བཅད་པར་
བྱས་ཀྱང་དེའི་ཁ་དོག་བཟང་བོ་དེ་ཉིད་ཉམས་པར་མི་འགྱུར་བ་ལྟ་བུའོ། །
སྐྱེས་མཆོག་རྣམས་ལ་དམན་པ་རྣམས། །
ཁྲོ་ཡང་ལན་དུ་ག་ལ་ཁྲོ། །
ཅེ་སྤྱང་དྲེགས་པའི་སྐད་འབྱིན་ཡང་། །
རི་དྭགས་རྒྱལ་བོས་སྙིང་རྗེས་སྐྱོང་། །
218



ས་སྐྱ་ལེགས་བཤད་ཀྱི་འགྲེལ་བ།
སྐྱེ་མཆོག་དམ་པ་རྣམས་ལ་དམན་པ་རྣམས་ཁྲོ་ཡང་། དེའི་ལན་དུ་དམ་པ་
དེ་ཉིད་དམན་པ་ལ་ཁྲོ་བ་མི་སྲིད་དེ། ཅེ་སྤྱང་དྲེགས་པའི་སྐད་ཕྱུང་སྟེ་སེང་གེ་ལ་
ཁྲོ་ཡང་། རི་དྭགས་ཀྱི་རྒྱལ་བོ་དེས་སྙིང་རྗེས་སྐྱོང་བར་བྱེད་པ་ལྟར་རོ། །
བདག་ཉིད་ཆེ་ལ་སྐྱེ་བོ་རྣམས། །
སྐྱོན་ཚོལ་འགྱུར་གྱི་དམན་ལ་མིན། །
འཕན་ཟེལ་རིན་ཆེན་ལ་ལྟ་ཡི། །
མགལ་དུམ་ལ་ནི་སུ་ཞིག་དཔྱོད། །
བདག་ཉིད་ཆེན་པོ་ལ་སྐྱེ་བོ་རྣམས་ཀྱིས་ཕྲག་དོག་གི་དབང་གིས་སྐྱོན་ཚོལ་
བར་འགྱུར་གྱི། སྐྱོན་གྱི་རང་བཞིན་ཅན་དམན་པ་རྣམས་ལ་མི་ཚོལ་ཏེ། འཕན་
ཟེལ་རིན་པོ་ཆེ་ལ་བལྟ་བར་བྱ་ཡི། མགལ་དུམ་ལ་སུ་ཞིག་གིས་མི་དཔྱོད་པར་
བྱེད་པ་བཞིན་ནོ། །
བསྟོད་པས་དགའ་བར་མི་འགྱུར་ལ། །
སྨད་པས་མི་དགར་མི་འགྱུར་ཞིང་། །
རང་གི་ཡོན་ཏན་ལེགས་གནས་པ། །
སྐྱེ་བོ་དམ་པའི་མཚན་ཉིད་ཡིན། །
གཞན་གྱིས་བསྟོད་པར་བྱས་པས་དགའ་བར་མི་འགྱུར་ལ། སྨད་པར་བྱས་
219



ལེགས་བཤད་བསྟན་བཅོས་ཕྱོགས་བསྒྲིགས།
པས་མི་དགའ་བར་ཡང་འགྱུར་བར་མི་བྱེད་ཅིང་། རང་གི་ཡོན་ཏན་རིན་པོ་ཆེ་
ལེགས་པར་གནས་པ་དེ་ནི། བདག་ཉིད་ཆེན་པོ་སྐྱེ་བོ་དམ་པ་རྣམས་ཀྱི་མཚན་
ཉིད་ཡིན་ལ། དེ་དག་དང་ལྡན་པ་ནི་སྐྱེ་བོ་དམ་པ་ཡིན་ནོ། །
སྡིག་པ་དང་ནི་མཐུ་རྩལ་ལས། །
བྱུང་བའི་ལོངས་སྤྱོད་ལོངས་སྤྱོད་མིན། །
ཁྱི་དང་བྱི་ལ་འགྲངས་ན་ཡང་། །
ངོ་ཚ་བོར་བའི་རྣམ་ཐར་ཡིན། །
སྡིག་པ་ལས་བྱུང་བའི་ལོངས་སྤྱོད་བརྐུས་པའི་ནོར་ལ་སོགས་པ་དང་།
མཐུ་རྩལ་ལས་བྱུང་བའི་ལོངས་སྤྱོད་དབང་ཆེན་གྱིས་འཕྲོགས་པའི་ནོར་ལ་་་་་་་
སོགས་པ་ལྟ་བུ་ནི་ཆོག་ཤེས་མེད་པས་དགའ་བའི་ལོངས་སྤྱོད་མ་ཡིན་ཏེ། ཁྱི་
དང་བྱི་ལ་རབ་ཏུ་འགྲངས་ནའང་ད་དུང་ཟ་འདོད་པ་ནི་ངོ་ཚ་བོར་བའི་རྣམ་་་
ཐར་ཡིན་པ་དང་མཚུངས་སོ། །
འཁོར་ལ་ཕུན་སུམ་ཚོགས་གྱུར་ན། །
རྗེ་དཔོན་ཉིད་ཀྱི་ཆེ་བ་ཡིན། །
རྟ་ལ་རྒྱན་དུ་བྱས་པ་དེ། །
བདག་པོ་ཉིད་ལ་མི་མཛེས་སམ། །
220



ས་སྐྱ་ལེགས་བཤད་ཀྱི་འགྲེལ་བ། །
གང་གི་འཁོར་ལ་ལོངས་སྤྱོད་སོགས་ཕུན་སུམ་ཚོགས་པར་གྱུར་ན། དེ་ནི་
དེའི་རྗེ་དཔོན་དེ་ཉིད་ཀྱི་ཆེ་བ་ཡིན་པར་འགྱུར་ཏེ། རྟ་ལ་རྒྱུན་བཟང་བོས་
ལེགས་པར་བརྒྱན་པར་བྱས་པ་དེ་ནི་དེའི་བདག་པོ་ཉིད་ལ་མཛེས་པར་བྱེད་པའི་
རྒྱན་ཏུ་གྱུར་པ་ལྟ་བུའོ། །
ཇི་ལྟ་ཇི་ལྟར་རྗེ་དཔོན་གྱིས། །
འཁོར་ལ་དྲིན་གྱིས་བསྐྱངས་གྱུར་པ། །
དེ་ལྟ་དེ་ལྟར་འཁོར་གཡོག་རྣམས། །
རྗེ་དཔོན་ཉིད་ཀྱི་བྱ་བ་བསྒྲུབ། །
ཇི་ལྟ་བ་བཞིན་དང་། ཇི་ལྟ་བར་འགྱུར་བའི་ཕྱིར་དུ་རྗེ་དཔོན་གྱིས་འཁོར་
རྣམས་ལ་དྲིན་ཆེན་པོས་ལེགས་པར་བསྐྱངས་པར་གྱུར་པ་ན། དེ་ལྟ་བུ་དང་། དེ་
ལྟར་དུ་འགྱུར་བའི་རྗེ་དཔོན་གྱི་བྱ་བ་རྣམས་ཀྱང་། འཁོར་རྣམས་ཀྱིས་ཡོངས་སུ་
བསྒྲུབ་པར་བྱེད་པར་འགྱུར་རོ། །
བདག་ཉིད་ཆེན་པོ་གནས་པའི་སར། །
མཁས་པ་གཞན་དག་སུ་ཡིས་བརྩི། །
མཁའ་ལ་ཉི་མ་ཤར་བ་ན། །
རྒྱུ་སྐར་མང་ཡང་མཐོང་མི་འགྱུར། །
221



ལེགས་བཤད་བསྟན་བཅོས་ཕྱོགས་བསྒྲིགས།
བདག་ཉིད་ཆེན་པོ་དམ་པ་རིན་པོ་ཆེ་གནས་པའི་ས་དེར། མཁས་པ་ཕལ་
བ་གཞན་དག་མང་བོ་ཡོད་ཀྱང་སུ་ཡིས་ཆེར་མི་བརྩི་སྟེ། མཁའ་ལ་ཉི་མ་ཤར་
བའི་ཚེ་ན་རྒྱུ་བ་དང་མི་རྒྱུ་བའི་སྐར་མ་རབ་ཏུ་མང་བོའང་མཐོང་བར་མི་འགྱུར་
བ་བཞིན་ནོ། །
རབ་ཏུ་བྱེད་པ་གསུམ་པ། བླུན་པོ་བརྟག་པ།
，
སྐྱེ་བོ་ངན་པ་འབྱོར་ཐོབ་ཀྱང་། །
ལྷག་པར་སྤྱོད་པ་ངན་པར་འགྱུར། །
འབབ་ཆུ་ཇི་ལྟར་བཟློག་གྱུར་ཀྱང་། །
ཐུར་དུ་འབབ་པ་ཁོ་ནར་འདོད། །
སྐྱེ་བོ་རང་བཞིན་ངན་པ་ཅན་གྱིས་འབྱོར་བ་ཆེན་པོ་ཐོབ་པར་གྱུར་ནའང་།
སྤྱོད་པ་ལྷག་པར་ངན་པར་འགྱུར་ཏེ། འབབ་ཆུ་ལ་ཐབས་ཇི་ལྟར་བྱས་ནས་
བཟློག་ཀྱང་མི་ཐུབ་པར། ཐུར་ཏུ་འབབ་པ་ཁོ་ན་ཉིད་ཡིན་པར་འདོད་པ་ལྟར་
རོ། །
དམན་ལ་སྤྱོད་པ་བཟང་བྱུང་ཡང་། །
དེ་ནི་བཅོས་མའི་རྣམ་ཐར་ཡིན། །
222



ས་སྐྱ་ལེགས་བཤད་ཀྱི་འགྲེལ་བ། །
ཤེལ་ལ་ནོར་བུས་ཁ་བསྒྱུར་ཡང་། །
ཆུ་དང་འཕྲད་ན་རང་མདོག་སྟོན། །
དམན་པ་རྣམས་ཀྱིས་སྤྱོད་པ་ཅུང་ཟད་བཟང་བོ་བྱུང་ནའང་། དེ་ནི་
གཞན་གྱིས་བཅོས་པ་ལས་བྱུང་བའི་རྣམ་ཐར་ཡིན་པས་བརྟན་པར་མི་འགྱུར་ཏེ།
ཤེལ་ལ་ཚོས་ཀྱིས་ཁ་བསྒྱུར་ནས་ནོར་བུ་བྱས་ཀྱང་ཆུ་དང་ཕྲད་པར་བྱས་པ་ན་་་་་
ཤེལ་རང་གི་མདོག་སྟོན་པར་བྱེད་པ་ལྟ་བུའོ། །
བླུན་པོས་བྱ་བ་ལེགས་གྲུབ་ཀྱང་། །
སྟེས་དབང་ཡིན་གྱི་བསྒྲུབས་པས་མིན། །
སྲིན་བུའི་ཁ་ཆུ་དར་སྐུད་དུ། །
འགྲོ་བ་མཁས་ནས་བྱུང་བ་མིན། །
བླུན་པོ་རྣམས་ཀྱིས་བྱ་བ་ཕལ་ཆེར་ལེགས་པར་གྲུབ་པ་བྱུང་ནའང་སྔོན་་་་་
ལས་དང་སྟེས་དབང་གི་ཤུགས་ཀྱིས་གྲུབ་པ་ཡིན་གྱི། བསྒྲུབས་པས་གྲུབ་པ་མ་
ཡིན་ཏེ། ཤིང་བལ་ཟ་བའི་སྲིན་བུའི་ཁ་ཆུ་དར་སྐུད་དུ་འགྲོ་བའང་སྲིན་བུ་
མཁས་ནས་དེ་ལྟར་བྱུང་བ་མ་ཡིན་པ་བཞིན་ནོ། །
ཆེན་པོས་འབད་ནས་བསྒྲུབས་པའི་གྲོས། །
ངན་པས་སྐད་ཅིག་གཅིག་ལ་འཇོམས། །
223



ལེགས་བཤད་བསྟན་བཅོས་ཕྱོགས་བསྒྲིགས།
ཞིང་བས་ལོ་ཟླར་འབད་པའི་ཞིང་། །
སེར་བས་སྐད་ཅིག་རྡུལ་དུ་རློག །
ཆེན་པོ་རྣམས་ཀྱིས་འབད་པ་ཆེན་པོས་བསྒྲུབས་པའི་གྲོས་བཟང་བོ་ཡང་
ངན་པ་གཅིག་གིས་སྐད་ཅིག་ལ་འཇོམས་པར་བྱེད་སྲིད་དེ། ཞིང་བ་རྣམས་ཀྱིས་
ལོ་དང་ཟླ་བར་འབད་པའི་ཞིང་གི་ལོ་ཏོག་བཟང་བོ་ཡང་། སེར་བ་དྲག་པོས་
སྐད་ཅིག་ཙམ་ལ་རྡུལ་དུ་བརླགས་པར་བྱེད་པ་ལྟར་རོ། །
ངན་པ་ཕལ་ཆེར་རང་གི་སྐྱོན། །
གང་ཡིན་གཞན་ལ་དགོད་པར་བྱེད། །
ཁྭ་ཏས་མི་གཙང་ཟོས་པའི་མཆུ། །
ས་གཙང་གཞན་ལ་འབད་ནས་འཕྱིད། །
སྐྱེ་བོ་ངན་པ་ཕལ་ཆེ་བས་རང་གི་སྐྱོན་རྣམས་གང་བཞིན་གཞན་དག་ལ་་་
དགོད་པར་བྱེད་པར་འགྱུར་ཏེ། ཁྭ་ཏས་མི་གཙང་བ་ཐོས་ནས་མཆུ་ལ་འགོས་པ་
ན་ས་གཙང་གཞན་ཞིག་ཏུ་བབས་ནས་དེར་འབད་ནས་འཕྱི་བར་བྱེད་པ་དང་་་་
མཚུངས་སོ། །
བླུན་པོ་བྱ་བ་ལ་སྦྱར་ན། །
དོན་ཉམས་དེ་ཡང་ཉམས་པར་འགྱུར། །
224



ས་སྐྱ་ལེགས་བཤད་ཀྱི་འགྲེལ་བ།
ཝ་སྐྱེས་རྒྱལ་བོར་བསྐོས་པ་ཡིས། །
འཁོར་སྡུག་རང་ཡང་བསད་ཅེས་གྲགས། །
བླུན་པོ་ལ་བྱ་བ་གང་ཞིག་བཅོལ་ནས་དེ་ལ་སྦྱར་བར་བྱས་ན། དོན་དེ་
ཉམས་པར་འགྱུར་བ་ལྟ་ཅི་སྨོས། བྱེད་པ་པོ་དེའང་ཉམས་པར་འགྱུར་ཏེ། སེང་
གེས་ཝ་སྐྱེས་ཤིག་རྒྱལ་བོར་བསྐོས་པས། དེས་འཁོར་རྣམས་སྡུག་ཏུ་འཇུག་ཅིང་
མཐར་ཁོ་རང་ཡང་སེང་གེས་བསད་དོ་ཞེས་གྲགས་པ་དེ་ལྟ་བུའོ། །དེ་ཡང་སྔོན་
ཝ་སྐྱེས་ཤིག་ཟས་ཚོལ་དུ་ཕྱོགས་ཀུན་ཏུ་ཉུལ་བ་ན། རེ་ཞིག་ན་སྔོ་ཚོས་མཁན་
གྱིས་རམ་ཚོས་ཟངས་གང་སྦྱར་ཏེ་བཞག་པ་དང་ཕྲད་པས་ཐོངས་དེའི་ནང་དུ་་་
ལག་པ་བཅུག་པ་ན། སྤུ་སྔོ་ཚེར་སོང་སྟེ་ཤིན་ཏུ་མཛེས་པར་མཐོང་ནས། ལུས་པོ་
རིལ་བོ་ཟངས་དེར་ཞུགས་ནས་འགྲེ་ལྡོག་བྱས་ཏེ་དེ་ནས་ཐོན་ཞིང་ཕྱིན་པས་་་་་
པགས་པ་སྔོན་པོ་ཟར་མའི་མེ་ཏོག་ལྟར་ཤིན་ཏུ་མཛེས་པར་གྱུར་ཏོ། །དེའི་ཚེ་རི་
དྭགས་དང་གཅན་གཟན་རྣམས་ཀྱིས་མཐོང་བས་ཡ་མཚན་སྐྱེས་ཏེ། ཁ་ཅིག་ན་
རེ། ཁྱོད་སུ་ཡིན་གང་ནས་འོངས་དྲིས་པས། དེ་ན་རེ། ང་ནི་གཅན་གཟན་གྱི་
རྒྱལ་བོ་རྒྱང་འགྲོ་མ་བྱ་བ་ཡིན། ལྷའི་དབང་བོ་བརྒྱ་བྱིན་གྱིས་ཁྱེད་རྣམས་ཀྱི་ཇོ་
བོར་བཏང་ངོ་ཟེར་བས། དེར་ཐམས་ཅད་མགུ་ནས་མདོག་མཛེས་སྤྱོད་ལམ་
དང་ལྡན་པས་འདི་རྒྱལ་བོར་རུང་ངོ་ཟེར་ཏེ། རྒྱལ་བོར་མངའ་གསོལ་ནས་སེང་
གེའི་མགོ་ཐོག་ཏུ་བཞག གར་འགྲོ་ཡང་སེང་གེར་ཞོན་ཅིང་འགྲོ་བ་ལ་སོགས་པ་
བཀུར་བའི་རིམ་པ་དང་། ཀུན་གྱིས་ཟས་ཀྱི་ཕུད་ཀྱིས་མཆོད་པར་བྱས་པས། ཁོ་
225



ལེགས་བཤད་བསྟན་བཅོས་ཕྱོགས་བསྒྲིགས།
རང་གི་མ་ལ་ཟས་ཀྱི་ལྷག་མ་ཝ་ཞིག་ལ་བསྐུར་གྱིན་བཏང་བས། མ་ན་རེ། ང་ལ་
མི་དགོས་ཁྱོད་རང་རྒྱལ་སྲིད་ལས་མ་ཉམས་པ་གྱིས་ཤིག་གི་འཕྲིན་ལྐོག་ཏུ་བསྐུར།
ཁོས་འཁོར་ཕལ་མོ་ལ་སྡང་ཞིང་ཁྱད་པར་དུ་ཝའི་རིགས་ལ་ལྷག་པར་སྣང་ཞིང་་་
ཤིན་ཏུ་གཙེས་པ་ན། དེར་ཝ་རྣམས་འདུས་ཏེ་གྲོས་བྱས་པ་ན་ཐམས་ཅད་ཁ་
མཐུན་ཏེ་སེང་གེ་ལ་སོགས་པ་ལ་འུ་ཅག་གི་ཇོ་བོ་འདི་ཉིད་ཝའི་རིགས་ཤིག་ཡིན་
པ་འདྲ། མའང་ཝ་ཞིག་ཡོད་པར་འདུག་བྱས་པས། སེང་གེ་ན་རེ། ཁྱོད་རྣམས་
ཀྱི་ཕྲག་དོག་ཡིན། ཝ་ལ་འདི་འདྲའི་མཛེས་པ་མི་སྲིད་ཟེར་བ་དང་། ཝ་རྣམས་
ཀྱིས་དེ་ཡིན་མིན་ཁྱེད་རྣམས་ལ་བསྟན་པར་བྱའོ་ཟེར་ནས་ཝ་བརྒྱལ་གྱི་ཟླ་བ་ཉ་་
གང་བའི་མཚན་མོ་ཝ་སུས་ཝ་སྐད་མ་བཏོན་ན་སྤུ་བྱི་འགྲོ་བས། དེའི་ནུབ་མོ་ཝ་
སྐྱེས་ཐམས་ཅད་འདུས་ནས་འདི་འུ་ཅག་ཁོ་ན་ལ་སྡང་བས་དུབ་བོ། །ཁོ་བརྒྱལ་
བའམ། ཡང་ན་སྤུ་མེད་པར་འགྱུར་རོ་ཟེར་ནས་དེར་སེང་གེའི་མགོ་ཐོག་ན་ཡོད་
པའི་གཅན་གཟན་གྱི་རྒྱལ་བོ་རྒྱང་འགྲོ་མའི་མཐའ་མེས་པསྐོར་ནས་ཝ་བརྒྱལ་་་་་
བའི་སྡུག་སྐད་བཏོན་པ་ན། རྒྱང་འགྲོ་མས་ཀྱང་སྤུ་སྔོན་པོ་བྱི་ཡི་དོགས་པས་
སྐད་ཕྱུང་བས། དུད་འགྲོ་ཐམས་ཅད་ཀྱིས་དེ་ལ་སྨད་ཅིང་། སེང་གེས་ཁྱེད་
རྣམས་ཐམས་ཅད་འདིས་མགོ་བསྐོར་ཟེར་ཏེ་མགོ་ཐོག་ནས་བླངས་ནས་དེ་ཉིད་་་་
དུ་བསད་དོ་ཞེས་སྐྱེ་བོ་གསོ་ཐིགས་ལས་བཤད་དོ། །
རྨོངས་པ་བདེ་བ་འདོད་བཞིན་དུ། །
བྱ་བ་སྡུག་བསྔལ་འབའ་ཞིག་སྒྲུབ། །
226



ས་སྐྱ་ལེགས་བཤད་ཀྱི་འགྲེལ་བ། །
གདོན་གྱིས་བཏབ་པའི་སྐྱེ་བོ་འགའ། །
སྡུག་བསྔལ་སྤང་ཕྱིར་ལྕེབས་པ་མཐོང་། །
རྨོངས་པ་རྣམས་ཀྱིས་ཡིད་ལ་བདེ་བ་འདོད་བཞིན་དུ་དེའི་རྒྱུ་བསྒྲུབ་པ་་་་་
དོར་ནས། སྡུག་བསྔལ་བའི་བྱ་བ་དང་དེའི་རྒྱུ་འབའ་ཞིག་སྒྲུབ་པར་བྱེད་དོ། །སྐྱེ་
བོ་འབའ་ཞིག་གདོན་གྱིས་བཏབ་པའི་དབང་གིས་འཁྲུལ་ནས་སྡུག་བསྔལ་སྤངས་
པའི་ཕྱིར་ལྕེབས་ནས་སྲོག་འདོར་བ་མཐོང་བ་དེ་ལྟ་བུའོ། །
བློ་ངན་དྲང་བོ་ལ་ལས་རང་། །
བརླག་འགྱུར་ལ་ལས་གཞན་ལ་གནོད། །
ནགས་ཀྱི་ཤིང་དྲང་རྩད་ནས་གཅོད། །
མདའ་ཡི་དྲང་པོས་ཕ་རོལ་གསོད། ། །
བློ་གྲོས་ངན་པ་དག་གིས་དྲང་བོར་སེམས་ནས་བྱ་བ་བྱས་ཀྱང་ལ་ལས་རང་
ཉིད་བརླག་པར་འགྱུར་ཞིང་། ལ་ལའི་ཚེ་ན་གཞན་ལ་གནོད་པར་འགྱུར་ཏེ།
ནགས་ཀྱི་ཤིང་དྲང་བ་གཞན་གྱིས་རྩད་ནས་གཅོད་ཅིང་། མདའ་དྲང་བ་ན་དེས་
ཕ་རོལ་བོ་གསོད་པར་བྱེད་པ་བཞིན་ནོ། །
རྟག་ཏུ་གཞན་དོན་མི་སེམས་པ། །
དེ་ཡི་སྤྱོད་པ་ཕྱུགས་དང་མཚུངས། །
227



ལེགས་བཤད་བསྟན་བཅོས་ཕྱོགས་བསྒྲིགས།
བཟའ་བཏུང་འབའ་ཞིག་དུད་འགྲོས་ཀྱང་། །
བསྒྲུབ་པར་ནུས་པ་མ་ཡིན་ནམ། །
རྟག་ཏུ་གཞན་གྱི་དོན་ཅུང་ཟད་ཀྱང་མི་སེམས་པ་དེའི་སྤྱོད་པ་དེ་ནི་ཕྱུགས་
དང་མཚུངས་ཏེ། བཟའ་བཏུང་འབའ་ཞིག་དུད་འགྲོས་ཀྱང་བསྒྲུབ་པར་ནུས་པ་
ཡིན་པས་དེ་ལྟ་བུའོ། །
ཕན་དང་མི་ཕན་མི་དཔྱོད་ཅིང་། །
བློ་དང་ཐོས་པ་མི་སྒྲུབ་པར། །
ལྟོ་འགྲངས་འབའ་ཞིག་དོན་གཉེར་བ། །
སྤུ་མེད་པ་ཡི་ཕག་པ་ཡིན། །
རང་གཞན་ལ་ཕན་པ་དང་མི་ཕན་པ་ལེགས་པར་མི་དཔྱོད་ཅིང་། བློ་དང་
ཐོས་པ་དག་སྒྲུབ་པར་མི་བྱེད་པར་ལྟོ་འགྲངས་པ་འབའ་ཞིག་དོན་དུ་གཉེར་ནས་
སྒྲུབ་པར་བྱེད་པའི་མི་ནི་སྤུ་མེད་པའི་ཕག་པ་ཡིན་ནོ། །
བླུན་པོའི་དབུས་ན་དགའ་ཞིང་རྩེ། }
མཁས་པའི་མདུན་ན་ཞུམ་ཞིང་འཛུར། །
ནོག་དང་ལྐོག་ཤལ་མེད་ན་ཡང་། །
ཡ་སོ་ཅན་གྱི་བ་ལང་ཡིན། །
228



ས་སྐྱ་ལེགས་བཤད་ཀྱི་འགྲེལ་བ།
བླུན་པོ་ཚོགས་པའི་དབུས་ན་དགའ་ཞིང་རབ་ཏུ་རྩེ་ལ་, མཁས་པའི་མདུན་
དུ་ཕྱིན་ན་སེམས་ཞུམ་ཞིང་འཛུར་བར་བྱེད་པའི་མི་ནི་ནོག་དང་ལྐོག་ཤལ་མེད་་་་
ཀྱང་ཡ་སོ་ཅན་གྱི་བ་ལང་ཡིན་ནོ། །
གང་ན་བཟའ་བཏུང་ཡོད་དེར་རྒྱུག །
དགོས་པའི་བྱ་བ་བཅོལ་ཡང་འབྲོས། །
གཏམ་དང་བཞད་གད་ཤེས་ན་ཡང་། །
མཇུག་མ་མེད་པའི་ཁྱི་རྒན་ཡིན། །
བཟའ་བཏུང་གང་ན་ཡོད་པའི་ས་དེར་རྒྱུག་ཅིང་། དགོས་པའི་བྱ་བ་
བཅོལ་ནས་བྱེད་དུ་བཅུག་ཀྱང་འབྲོས་པར་བྱེད་པའི་མི་ནི་གཏམ་སྨྲ་བ་དང་་་་་་
བཞད་གད་ཤེས་ཀྱང་རྔ་མ་མེད་པའི་ཁྱི་རྒན་ཡིན་ནོ། །
རྨིག་རྗེས་ཆུ་ཡིས་དགང་སླ་སྟེ། །
མཛོད་ཆུང་ནོར་གྱིས་དགང་བར་སླ། །
ཞིང་ཆུང་ས་བོན་གདབ་སླ་སྟེ། །
བློ་ཆུང་རིག་པ་མགུ་བ་སླ། །
རྨིག་པའི་རྗེས་ཆུ་ཡིས་དགང་བ་སླ་ཞིང་མཛོད་ཆུང་དུ་ནོར་གྱིས་དགང་་་་་
བའང་སླ་ལ། ཞིང་ཆུང་ངུ་ལ་ས་བོན་གདབ་པར་སླ་སྟེ་དེ་བཞིན་དུ་བློ་ཆུང་
229



ལེགས་བཤད་བསྟན་བཅོས་ཕྱོགས་བསྒྲིགས།
རྣམས་རིག་པས་མགུ་བར་སླ་བ་ཡིན་ནོ། །
དྲེགས་བཅས་བླུན་པོ་ཁས་ལེན་ཅན། །
ཆེན་པོ་ཡིན་ཡང་ཉམས་པར་འགྱུར། །
གོམ་པ་གང་གི་ས་བྱིན་པས། །
སྟོབས་ལྡན་གྱིས་ནི་ས་གསུམ་ཤོར། །
དྲེགས་པ་དང་བཅས་པའི་བླུན་པོ་རྟོག་དཔྱོད་མི་བྱེད་པར་གང་བཞིན་་་་་
ཁས་ལེན་པར་བྱེད་པ་ཅན། ཆེན་པོ་ཡིན་ནའང་ཉམས་པར་འགྱུར་ཏེ། ལྷ་ཁྱབ་
འཇུག་ལ་གོམ་པ་གང་གི་ས་བྱིན་པས། སྦྱིན་པ་པོ་ལྷ་མ་ཡིན་སྟོབས་ལྡན་གྱིས་ས་
གསུམ་ཤོར་བ་དང་འདྲའོ། །དེ་ཡང་སྔོན་ལྷ་མ་ཡིན་སྟོབས་ལྡན་གྱིས་ལྷ་དབང་
ཕྱུག་ཆེན་པོ་བསྒྲུབས་གྲུབ་པ་དང་དངོས་གྲུབ་ས་གསུམ་ལ་དབང་བའི་རྒྱལ་བོ་་་་
བྱིན། དེས་ས་གསུམ་ལ་དབང་བྱེད་ཅིང་སེམས་ཅན་ཐམས་ཅད་སྡུག་ཏུ་བཅུག་
པའི་དུས་སུ། ལྷ་ཁྱབ་འཇུག་གིས་བསླུ་སེམས་སྔོན་དུ་འགྲོ་བས་མིའུ་ཐུང་དུ་སྤྲུལ་
ནས་ཞང་བོ་རྒྱལ་བོའི་དྲུང་དུ་ཕྱིན་ནས། བདག་ལ་གོམ་པ་གང་གི་འདུག་ས་
ཞིག་ཞུ་བྱས་པས། དེས་མ་བརྟག་པར་དེ་ལྟ་ན་གོམ་པ་གསུམ་སྦྱིན་ནོ་བྱས་པ་
དང་། ལྷ་ཁྱབ་འཇུག་གིས་གཟུགས་ཆེ་བར་སྤྲུལ་ནས་རྐང་བ་གཅིག་གསེར་གྱི་ས་
གཞིའི་སྟེང་དུ་བཞག རྐང་བ་གཅིག་རི་རབ་ཀྱི་རྩེ་མོར་བཞག་ནས། ས་གོམ་པ་
གང་འདི་ཡིན་ན་གོམ་པ་གཉིས་པོ་གང་ནས་སྟེར་བྱས་པས་སྟོབས་ལྡན་སྐྱེངས་་་་
230



ས་སྐྱ་ལེགས་བཤད་ཀྱི་འགྲེལ་བ།
ནས་ས་གསུམ་པོ་ཤོར་རོ། །ཁོ་རང་ས་འོག་ཏུ་ཞུགས་པར་གྱུར་ཏེ་གནས་སོ༴ །དེ་
ཡང་ཁྱད་པར་འཕགས་པ་བསྟོད་པ་ལས། ཁྱབ་འཇུག་མིའུ་ཐུང་གཟུགས་སྤྲུལ་
ནས། །སྒྱུ་ཐབས་ཀྱིས་ནི་ཞང་བོ་བསླུས། །ཞེས་ཐོས་སོ། །
བློ་ཆུང་སེམས་ལ་ཁོན་འཛིན་ཅན། །
གནོད་པ་བས་ཀྱང་རྣམ་འགྱུར་སྔ། །
ཁྱི་ངན་དགྲ་བོ་མཐོང་ན་ཡང་། །
རྨུགས་པའི་ཐོག་མར་ཀུ་ཅོ་འདོན། །
བློ་ཆུང་རྣམས་རང་གི་སེམས་ལ་འཁོན་འཛིན་ཡོད་པ་ཅན་གྱིས་ཕ་རོལ་བོ་
ལ་གནོད་པས་ཀྱང་གནོད་པའི་རྣམ་འགྱུར་སྔ་ནས་སྟོན་པར་བྱེད་དེ། ཁྱི་ངན་
གྱིས་དགྲ་བོ་མཐོང་བའི་ཚེ་ན། རྨུགས་པའི་ཐོག་མ་ནས་ཀུ་ཅོ་འདོན་ཞིང་ཟུག་
པར་བྱེད་པ་བཞིན་ནོ། །
བླུན་པོས་བསགས་པའི་སྡུག་བསྔལ་ཉིད། །
མྱོང་གི་སྤྱོད་པའི་བདེ་མི་མྱོང་། །
ཡང་ཡང་ཉུལ་ཞིང་ལྟ་བ་ཡི། །
འཇུངས་པའི་ནོར་ནི་བྱི་བ་འདྲ། །
བླུན་པོ་རྣམས་ཀྱིས་ནོར་བསོག་པའི་སྡུག་བསྔལ་ཉིད་མྱོང་གི་ནོར་ལ་སྤྱོད་
231



ལེགས་བཤད་བསྟན་བཅོས་ཕྱོགས་བསྒྲིགས།
པའི་བདེ་བ་མྱོང་བར་མི་འགྱུར་ཞིང་། ཡང་ནས་ཡང་དུ་ཉུལ་ཞིང་བལྟ་བར་
བྱས་པའི་འཛུངས་པའི་ནོར་ནི་བྱི་བས་ཚང་བསགས་པ་དང་འདྲའོ། །
བླུན་པོའི་དྲུང་དུ་མཁས་པ་བས། །
སྤྲེའུ་འཛིན་པ་ཁྱད་པར་འཕགས། །
སྤྲེའུ་འཛིན་ཟས་དང་ནོར་གྱིས་མཆོད། །
མཁས་པ་ལག་པ་སྟོང་བར་འགྲོ །
བླུན་པོ་རྣམས་ཀྱི་དབུས་སུ་མཁས་པ་བས་ཀྱང་སྤྲེའུ་འཛིན་པ་དེ་ཁྱད་ད་་་་
འཕགས་ཏེ། དེ་ལ་ཟས་ནོར་གྱིས་མཆོད་ཅིང་མཁས་པ་ལག་པ་སྟོང་བར་འགྲོ་
དགོས་པ་འབྱུང་བས་སོ། །
ཡོན་ཏན་མེད་པའི་སྐྱེ་བོ་རྣམས། །
ཡོན་ཏན་ཅན་ལ་ལྷག་པར་སྣང་། །
གངས་ཀྱི་ཡུལ་དུ་དགུན་སྐྱེས་པའི། །
ལོ་ཏོག་ལྟས་ངན་ཡིན་ཞེས་སྒྲོགས། །
ཡོན་ཏན་མེད་པའི་སྐྱེ་བོ་ངན་པ་འགའ་ཞིག་ཡོན་ཏན་དང་ལྡན་པ་ལ་ལྷག་
པར་སྡང་བར་བྱེད་དེ། གངས་ཀྱི་ཡུལ་དུ་དགུན་གྱི་དུས་སུ་སྐྱེས་པའི་ལོ་ཏོག་
ལྟས་ངན་ཡིན་ཞེས་སྒྲོགས་པ་དང་འདྲའོ། །
232



ས་སྐྱ་ལེགས་བཤད་ཀྱི་འགྲེལ་བ།
ཡོན་ཏན་ལོག་པར་སྦྱངས་པ་འགའ། །
ལེགས་པར་སྦྱངས་པ་ཁྱད་དུ་གསོད། །
ཝ་བ་མེད་ན་གླིང་ཕྲན་འགར། །
ཡན་ལག་ཉམས་པའི་སྐྱོན་དུ་བྱེད། །
ཡོན་ཏན་ལོག་པར་སྦྱངས་པ་འགའ་ཞིག་གིས་ལེགས་པར་སྦྱངས་པའི་ཡོན་
ཏན་ཁྱད་དུ་གསོད་པ་སྲིད་དེ། གླིང་ཕྲན་འགའ་ཞིག་ཏུ་ལྦ་བ་མེད་ན་མིའི་ཡན་
ལག་མ་ཚང་བའི་སྐྱོན་དུ་རྩི་བ་དང་མཚུངས་སོ། །
ཆོ་ག་ཉམས་པར་བྱེད་པ་རྣམས། །
ཆོ་ག་ཚང་བར་བྱེད་ལ་བརྙས། །
ཙུ་ཏའི་ཡུལ་དུ་ཕྱིན་པ་ན། །
རྐང་གཉིས་པ་ལ་མིར་མི་བརྩི། །
གང་ཞིག་ཆོ་ག་ཉམས་པར་བྱེད་པ་རྣམས་ཀྱིས་ཆོ་ག་ཚང་བར་བྱེད་པ་དག་
ལ་བརྙས་པར་བྱེད་དེ། ཙུ་ཏ་ཞེས་བྱ་བའི་ཡུལ་དུ་ཕྱིན་པ་ན་དེར་མི་རྣམས་རྐང་
གཅིག་པ་ཡིན་པས། རྐང་གཉིས་པ་མི་མ་ཡིན་ཟེར་ཞིང་མིར་མི་རྩི་བ་བཞིན་ནོ། །
ཆོ་ག་ལོག་པར་བསྒྲུབ་པ་འགའ། །
ཡང་དག་ཆོ་ག་བྱེད་ལ་གཤེ །
233



ལེགས་བཤད་བསྟན་བཅོས་ཕྱོགས་བསྒྲིགས་
སྐྱེས་བུ་ཁྱི་ཡི་མགོ་ཅན་རྣམས། །
བཞིན་བཟང་བུད་མེད་ཡིན་ཞེས་བརྙས། །
ཆོ་ག་ལོག་པར་བསྒྲུབ་པ་འགའ་ཞིག་གིས་ཡང་དག་པའི་ཆོ་ག་བསྒྲུབ་པར་
བྱེད་པ་ལ་གཤེ་ཞིང་སྨོད་པར་བྱེད་དེ། སྐྱེས་བུ་ཁྱི་མགོ་ཅན་རྣམས་ཀྱིས་བྱད་
བཞིན་བཟང་ན་བུད་མེད་ཡིན་ཞེས་མི་ལ་བརྙས་པར་བྱེད་པ་ལྟར་རོ། །
ལོག་འཚོའི་ཟས་ནོར་རྙེད་པ་འགའ། །
མཁས་པ་དབུལ་བོ་ཁྱད་དུ་གསོད། }
སྤྲེའུ་རྒན་རྣམས་ཀྱིས་མི་བཟུང་ནས། །
མཇུག་མ་མེད་ཅེས་བཞད་གད་བྱེད། །
ལོག་པའི་འཚོ་བས་ཟས་ནོར་རྙེད་པའི་ཕྱུག་པོ་འགའ་ཞིག་གིས། མཁས་པ་
དབུལ་བོ་ཁྱད་པར་དུ་གསོད་པར་བྱེད་དེ། སྤྲེའུ་རྣམས་ཀྱིས་མི་བཟུང་ནས་
འདིའི་རྔ་མ་མི་འདུག་ཟེར་ནས་བཞད་གད་བྱེད་པ་བཞིན་ནོ། །
དེས་ན་ལས་ཀྱིས་མནར་བས་ན། །
མཁས་པ་བླུན་པོའི་ནང་དུ་འཁྱམ། །
རླུང་གིས་བདས་པའི་མ་ལི་ཀ །
དྲི་ཞིམ་ཕྱག་བདར་ཁྲོད་ན་རྗེ། །
234



ས་སྐྱ་ལེགས་བཤད་ཀྱི་འགྲེལ་བ།
དེ་ལྟ་བས་ན་སེམས་ཅན་ལས་ཀྱིས་མནར་བ་ན་མཁས་པ་དག་བླུན་པོའི་་་་
ནང་དུ་འཁྱམས་པ་སྲིད་དེ་རླུང་གིས་བདས་པ་ན་མ་ལི་ཀ་དྲི་ཞིམ་པོ་ཕྱག་བདར་
ཁྲོད་ནའང་རྫི་བར་བྱེད་པ་བཞིན་ནོ། །
སྐྱོན་རྣམས་འབད་པས་འཛིན་བྱེད་ཅིང་། །
ཡོན་ཏན་རྩ་ནས་མི་ཆགས་པ། །
སྐྱེས་བུ་ངན་པ་ཆུ་ཚགས་བཞིན། །
ངན་པ་འཛིན་གྱི་བཟང་བོ་འཆོར། །
སྐྱོན་རྣམས་འབད་པ་དུ་མས་འཛིན་པར་བྱེད་ཅིང་ཡོན་ཏན་རྩ་བ་ནས་མི་་
ཆགས་པ་ནི་སྐྱེས་བུ་ངན་པ་སྟེ། ཆུ་ཚགས་བཞིན་དུ་ངན་པ་རྣམས་འཛིན་གྱི་
བཟང་བ་རྣམས་འཆོར་བས་ན་དེ་ལྟ་བུའོ། །
ལེགས་ཉེས་དཔྱོད་པའི་བློ་གྲོས་མེད། །
མཁས་པའི་མདུན་སར་ཕྱིར་ཕྱོགས་སྐྱོད། །
ཟས་ནོར་ཁོ་ནའི་གཏམ་གྱིས་འདའ། །
རྐང་གཉིས་པ་ཡི་ཕྱུགས་སུ་བཤད། །
ལེགས་ཉེས་དཔྱོད་པར་ཤེས་པའི་བློ་གྲོས་མེད་ཅིང་མཁས་པའི་མདུན་སར་
ཕྱིན་ནའང་ཕྱིར་ཕྱོགས་པར་སྐྱོད་ཅིང་། ཟས་དང་ནོར་ཁོ་ན་སེམས་ཤིང་དེའི་
235



ལེགས་བཤད་བསྟན་བཅོས་ཕྱོགས་བསྒྲིགས།
གཏམ་གྱིས་དུས་འདའ་བར་བྱེད་པའི་མི་ནི་རྐང་གཉིས་པའི་ཕྱུགས་སུ་བཤད་་་་
པས་ན་དུད་འགྲོ་ལྟ་བུའོ། །
བློ་ཆུང་མང་དུ་འདུས་ན་ཡང་། །
བྱ་བ་ཆེན་པོ་སྒྲུབ་མི་ནུས། །
རྩི་རྐྱང་མང་དུ་བསྡོམས་ན་ཡང་། །
ཁང་བའི་གདུང་མ་བཟོད་པར་དཀའ། །
བློ་ཆུང་རབ་ཏུ་མང་བོ་འདུས་ནའང་བྱ་བ་ཆེན་པོ་སྒྲུབ་པར་མི་ནུས་ཏེ། རྩི་
རྐྱང་མང་བོ་གཅིག་ཏུ་བསྡོམས་པར་བྱས་ནའང་ཁང་བའི་གདུང་མ་བཟོད་པར་་་་
དཀའ་ཞིང་མི་ནུས་པ་བཞིན་ནོ། །
མ་དཔྱད་པ་ལས་དོན་གྲུབ་པ། །
བྱུང་ཡང་མཛངས་པར་སུ་ཞིག་རྩི། །
སྲིན་བུ་དག་གིས་ཐོས་པའི་རྗེས། །
ཡི་གེར་བྱུང་ཡང་ཡིག་མཁན་མིན། །
ཡོངས་སུ་མ་དཔྱད་པ་ལས་དོན་འགྲུབ་པར་གྱུར་ནའང་དེ་ནི་མཛངས་པ་་་
ལ་སུ་ཞིག་གིས་མི་རྩི་སྟེ། སྲིན་བུས་ཤིང་ལ་སོགས་པ་ཟོས་པའི་རྗེས་ཡི་གེར་
གསལ་བར་བྱུང་ནའང་སྲིན་བུ་ཡིག་མཁན་མ་ཡིན་པ་ལྟ་བུའོ། །
236



ས་སྐྱ་ལེགས་བཤད་ཀྱི་འགྲེལ་བ།
བློ་གྲོས་ཞན་པའི་འདོད་གཏམ་དང་། །
ཅང་ཤེས་མིན་པའི་རྟ་མཆོག་དང་། །
གཡུལ་ངོར་ལྷུང་བའི་རལ་གྲི་རྣམས། །
སུ་ཡི་གྲོགས་འགྱུར་ངེས་པ་མེད། །
བློ་གྲོས་ཞན་པ་དག་གིས་རང་འདོད་ཀྱིས་གཏམ་སྨྲ་བ་དང་། ཅང་ཤེས་མ་
ཡིན་པའི་རྟ་མཆོག་དང་གཡུལ་ངོར་ས་ལ་ལྷུང་བའི་རལ་གྲི་རྣམས་ནི་རང་གཞན་
སུ་ཡི་གྲོགས་སུ་འགྱུར་བར་ངེས་པ་མེད་པ་ཡིན་ནོ། །
ཤེས་རབ་མེད་པའི་བླུན་པོ་རྣམས། །
མང་ཡང་དགྲ་ཡི་དབང་དུ་འགྲོ། །
གླང་ཆེན་སྟོབས་ལྡན་གྱུར་ལོངས་པ། །
རི་བོང་བློ་ལྡན་གཅིག་གིས་བཏུལ། །
ཤེས་རབ་མེད་པའི་བླུན་པོ་རྣམས་ནི་རབ་ཏུ་མང་ཡང་དགྲ་བོའི་དབང་དུ་
འགྲོ་བར་འགྱུར་ཏེ། སྟོབས་དང་ལྡན་པ་གླང་བོ་ཆེ་ཁྱུར་ལོངས་པའི་མང་བོ་ཞིག་
རི་བོང་བློ་དང་ལྡན་པ་ཞིག་གིས་བཏུལ་བར་བྱས་པ་བཞིན་ནོ། །དེ་ཡང་ནགས་
ཚུལ་སྟུག་པོར་གནས་པའི་རི་བོང་རབ་ཏུ་མང་བོ་ཞིག་དེ་དང་མི་རིང་བ་ཞིག་ན་
མཚེའུ་ཡོད་པ་དེར་ཆུ་འཐུང་བ་ལ་སོགས་པ་ཉེ་བར་མཁོ་བ་ལ་འཇུག་པ་ལས།
རེ་ཞིག་ཅིག་སོས་ཀའི་ཚད་པས་ཉེན་པའི་སྟོབས་ཀྱིས་གླང་བོ་ཆེ་ཁྱུ་མཆོག་གི་་་་
237



ལེགས་བཤད་བསྟན་བཅོས་ཕྱོགས་བསྒྲིགས།
ཚོགས་དེར་ལྷགས་ཏེ་རྫིང་བུ་བརྫིས་ཤིང་རི་བོང་བློ་གསལ་རྣམས་ཀྱི་ཡུལ་བཏོན་་
པ་ན། བློ་གསལ་རི་བོང་ཐམས་ཅད་འདུས་ཏེ་ཇི་ལྟར་བྱ་བ་བགྲོས་པས། རི་བོང་
གཅིག་ན་རེ། ཁོ་བོ་ལ་ཐབས་ཡོད། ཅི་ཙམ་མཐོ་བའི་ལྗོན་པ་ཞིག་གི་རྩེར་བདག་
ཐོངས་ཤིག་ཅེས་བྱས་ཏེ་ཐམས་ཅད་ཀྱིས་དེ་དེར་བསྐྱལ་ལོ། །དེ་ནས་ཁྱུ་མཆོག་
གི་ཚོགས་དེར་འདུས་པ་ན་དེས་སྐད་གསང་མཐོན་པོས། ཀ་ཡེ་ཁྱོད་སྡོད་ཅིག་
ཅེས་བརྗོད་པས། དེ་རྣམས་གདོང་གྱེན་དུ་ཕྱོགས་ཏེ་ཁྱེད་སུ་ཡིན་ཞེའོ། །རི་བོང་
དེས་སྨྲས་པ། ང་ནི་སྐལ་ལྡན་ཟླ་བའི་ཕོ་ཉའོ། །ཁྱེད་འདིར་ཅིའི་ཕྱིར་བཏང་བྱས་
པས། དེ་ན་རེ། ངའི་ལྟོ་བ་ལ་གནས་བཅས་པ་འདི་རྣམས་འདོན་ན་ངས་ཁྱེད་ལ་
ཚ་ཟེར་བགྱིའོ་ཞེས་གསུངས་ཀྱིན་གདའོ་ཞེས་ཟེར་རོ། །དེས་ཚེས་བཅུ་བཞིའི་
ནུབ་མོ་སྤྲིན་གཡོ་བའི་ངོགས་ནས་ཟླ་བ་ཤར་བ་བསྟན་ཏེ། ཟླ་བ་འདི་ནི་ཁྱེད་
རྣམས་ལ་སྔར་བས་ཉིས་འགྱུར་གྱིས་བཀའ་བཀྱོན་པར་གདའོ། །དེ་བས་ན་ཁྱེད་
རྣམས་བདེ་བར་འདོད་ན་ངའི་ངག་འདི་མི་སྙན་ཡང་ཉོན་ལ་རང་གནས་སུ་་་་་
སོང་། ང་ལའང་མ་འཚེ་ཞིག་ཅེའོ། །དེར་ཁྱུ་མཆོག་རྣམས་ཀྱིས་གྲོས་བྱས་ཏེ།
སྐལ་ལྡན་ངེད་ལ་མ་བཀྱོན། ཁྱེད་ཀྱི་གསུང་ཉན། ཕོ་ཉ་བ་ལ་ཅི་སྟེ་ཞེའོ། །དེ་ན་
རེ། འོ་ན་ང་ཁྱོད་ཀྱི་སྤྱི་བོར་བབས་སོ། །དེ་ལྟར་བགྱིའོ་ཞེས་ཏེ་དེར་ཕབ་ནས་
སྤྲིན་དང་བྲལ་བའི་ཟླ་བ་བསྟན་ཏེ། ད་ནི་སྐལ་ལྡན་ཁྱེད་ལ་བཀྱོན་པ་ཞི་ཡི། །
ཁྱེད་རྣམས་བདེ་བར་སོང་ཞིག་ཅེས་ཏེ་ཐམས་ཅད་རང་རང་གི་གནས་ན་བདེ་་་
བར་རྒྱུའོ། །
238



ས་སྐྱ་ལེགས་བཤད་ཀྱི་འགྲེལ་བ།
ཤེས་རབ་མེད་པའི་ལོངས་སྤྱོད་ཀྱང་། །
ཕལ་ཆེར་རང་ལ་ཕན་པ་ཉུང་། །
འདོད་འཇོ་བ་ཡི་འོ་མ་ཡང་། །
བེའུས་འཐུང་བ་བརྒྱ་ལམ་ཡིན། །
ཤེས་རབ་མེད་ན་ལོངས་སྤྱོད་ཆེན་པོ་ཡོད་ཀྱང་ཕལ་ཆེར་རང་ཉིད་ལ་ཕན་་
པ་ཉུང་སྟེ། འདོད་འཇོ་བའི་འོ་མ་བེའུས་འཐུང་བ་བརྒྱ་ལམ་ཡིན་པ་བཞིན་ནོ;
བླུན་པོ་རྣམས་ཀྱིས་མཁས་པ་ཡང་། །
མཆོད་པར་འགྱུར་བའི་ངེས་པ་མེད། །
ཉི་མ་ཤིན་ཏུ་འོད་གསལ་ཡང་། །
འབྱུང་བོའི་གདོན་རྣམས་མི་འབྲོས་སམ། །
བླུན་པོ་རྣམས་ཀྱིས་མཁས་པར་མཆོད་པར་འགྱུར་བའི་ངེས་པ་མེད་ཅིང་་་་
མཆོད་པར་མི་བྱེད་དེ། ཤིན་ཏུ་འོད་གསལ་བའི་ཉི་མ་ཤར་བའི་ཚེ་ན་འབྱུང་
བོའི་གདོན་རྣམས་འབྲོས་པར་བྱེད་པ་བཞིན་ནོ། །
བླུན་པོ་ལོངས་སྤྱོད་གསོག་རྣམས་ལ། །
གཉེན་གྱི་བསམ་པ་ག་ལ་ཡོད། །
སྡིག་སྡུག་གཏམ་ངན་ཁོ་ན་ཡིས། །
239



ལེགས་བཤད་བསྟན་བཅོས་ཕྱོགས་བསྒྲིགས།
བྱི་བ་བཞིན་དུ་བསགས་ནས་འཆི། །
བླུན་པོ་ལོངས་སྤྱོད་གསོག་པར་བྱེད་པ་རྣམས་ལ་གཉེན་གྱི་བསམ་པ་ག་ལ་་
ཡོད་ཅིང་མེད་ལ། སྡིག་པ་དང་སྡུག་བསྔལ་བ་དང་གཏམ་ངན་ཁོ་ནས་འདའ་
བར་བྱེད་ཅིང་བྱི་བ་བཞིན་དུ་ལོངས་སྤྱོད་བསགས་བསགས་ནས་འཆི་བར་་་་་་་་
འགྱུར་རོ། །
སྐྱེ་བོ་ངན་པའི་ཚོགས་ནང་དུ། །
ཡོན་ཏན་ལྡན་ཡང་ག་ལ་འཁུར། །
སྦྲུལ་གདུག་གནས་པའི་ས་ཕྱོགས་སུ། །
སྒྲོན་མེ་གསལ་ཡང་འོད་མི་འབྱིན། །
སྐྱེ་བོ་ངན་པ་ཚོགས་པའི་ནང་དུ་ཡོན་ཏན་དང་ལྡན་པ་གནས་ཀྱང་དེ་དག་
གིས་ག་ལ་ཁུར་ཏེ་བཀུར་བར་མི་བྱེད་དེ། སྦྲུལ་གདུག་པ་ཅན་གནས་པའི་ས་
ཕྱོགས་སུ་སྒྲོན་མེ་ཤིན་ཏུ་གསལ་བོ་ཞིག་ཀྱང་འོད་མི་འབྱིན་པ་ལྟ་བུའོ། །
ལོངས་སྤྱོད་ཡོད་ཀྱང་ལས་ངན་གྱིས། །
འཇུངས་པས་སྤྱོད་པའི་རང་དབང་མེད། །
རྒུན་འབྲུམ་སྨིན་པ་ཟ་བའི་ཚེ། །
ཁཱ་ལ་མཆུ་ནད་རྒྱུན་དུ་འབྱུང་། །
240



ས་སྐྱ་ལེགས་བཤད་ཀྱི་འགྲེལ་བ།
ལོངས་སྤྱོད་ཆེན་པོ་ཡོད་ཀྱང་ལས་ངན་པའི་དབང་གིས་འཇུངས་པར་གྱུར་
ནས་དེ་ལ་སྤྱོད་པའི་རང་དབང་མེད་དེ། སྟོན་དུས་རྒུན་འབྲུམ་རབ་ཏུ་སྨིན་པས་
ཟ་རན་པའི་ཚེ་ན། ཁྭ་ཏ་ལ་མཆུ་ནད་རྒྱུན་དུ་བྱུང་ནས་ཟ་མི་ནུས་པ་བཞིན་ནོ། །
རྒྱུན་དུ་གཞན་གྱིས་བསྐྱང་དགོས་པའི། །
སྐྱེ་བོ་ནམ་ཞིག་ཅི་ནས་ཉམས། །
བྱ་རོག་གིས་ནི་བཟུང་བ་ཡི། །
རུས་སྦལ་ས་ལ་ལྷུང་ཞེས་གྲགས། །
དུས་རྒྱུན་དུ་གཞན་གྱིས་བསྐྱངས་ནས་བྱ་བ་བྱེད་དགོས་པའི་སྐྱེ་བོ་ནམ་་་་་
ཞིག་གི་ཚེ་ཅི་ནས་ཀྱང་ཉམས་པར་འགྱུར་ཏེ། རུས་སྦལ་ཞིག་གིས་བྱ་རོག་བཟུང་
སྟེ་ཁྱེར་ནས་མཚོ་ནང་དུ་སྐྱེལ་བའི་ཚེ། སྐབས་ཤིག་རུས་སྦལ་ཁོ་རང་ཉམས་ནས་
ས་ལ་ལྷུང་ཞེས་གྲགས་པ་དང་མཚུངས་སོ། དེ་ཡང་སྔོན་རུས་སྦལ་དལ་གྱིས་
འགྲོ་བ་དང་གསང་བར་རྒྱུ་བའི་བྱ་རོག་གྲོགས་པོ་ཡིན་པ་ལས་རུས་སྦལ་ལ་བྱ་་་་
རོག་གིས་ངས་རྒྱ་མཚོར་བསྐྱལ་གྱི། ཁྱོད་རང་ཁ་ནང་དུ་ཤིང་ཆུག་ལ་སོས་སྡོམས་
གཏམ་མ་སྨྲ། ངས་ཤིང་བུ་བཟུང་ལ་ཁྱོད་བསྐྱལ་ཟེར་ཏེ་དེ་ལྟར་བྱས་ནས་ནམ་
མཁར་འཕུར་ཕྱིན་པ་དང་། བྱིས་པ་རྩེད་མོ་རྩེ་བ་འགས་མཐོང་ནས་བྱ་རོག་
གིས་རུས་སྦལ་ཁྱེར་སོང་ཞེས་བརྗོད་པས། རུས་སྦལ་ན་རེ། བྱ་རོག་གིས་ཁྱེར་བ་
མ་ཡིན་ང་རང་འགྲོ་བ་ཡིན་ཞེས་བརྗོད་པས་ཁ་ནས་ཤིང་ཤོར་ནས་ས་ལ་ལྷུང་སྟེ་
241



ལེགས་བཤད་བསྟན་བཅོས་ཕྱོགས་བསྒྲིགས།
བྱིས་པ་རྣམས་ཀྱིས་བསད་ཅེས་ཟེར་རོ། །
བཟང་ངན་མི་ཤེས་དྲིན་བྱས་བརྗོད། །
ངོ་མཚར་གཏམ་ལ་མཚར་མི་འཛིན། །
མངོན་སུམ་མཐོང་བ་སླར་ཡང་འདྲི། །
ཞུམ་ཞིང་རྗེས་འབྲང་བླུན་པོའི་རྟགས། །
བཟང་ངན་དབྱེ་བ་མི་ཤེས་ཤིང་གཞན་གྱིས་དྲིན་བྱས་པ་བརྗེད་པ། ངོ༌
མཚར་བའི་གཏམ་ལ་ངོ་མཚར་དུ་མི་འཛིན་ཞིང་མངོན་སུམ་དུ་མཐོང་བ་དག་་་་
སླར་ཡང་གཞན་ལ་འདྲི་བར་བྱེད་པ། སེམས་ཞུམ་ཞིང་གཞན་གྱི་ཚིག་གི་རྗེས་སུ་
འབྲང་བར་བྱེད་པ་རྣམས་ནི་བླུན་པོའི་རྟགས་ཡིན་ནོ། །
དྲོད་ཆུང་ཁ་ཡིས་དགྲ་བོ་འདུལ། །
རྒྱང་ནས་མཐོང་ན་ཅ་ཅོ་འབྱིན། །
འཐབ་སར་འཕྲད་ན་ཐལ་མོ་སྦྱོར། །
རང་ཁྱིམ་སླེབས་ན་ང་རྒྱལ་སྨྲ། །
དྲོད་ཆུང་དག་གིས་དགྲ་བོ་ཁ་ཡིས་འདུལ་བ་སྟེ་དགྲ་དེ་རྒྱང་ནས་མཐོང་ཚེ་
ཅ་ཅོ་འབྱིན་ཞིང་འཆོར་བར་བྱེད་ཅིང་། དགྲ་དང་ཕྲད་དེ་འཐབ་པ་ན་ཐལ་མོ་
སྦྱར་ཏེ་དེ་ལ་འདུད་པ། སླར་རང་གི་ཁྱིམ་དུ་སླེབས་པ་ན་ང་རྒྱལ་གྱིས་གཏམ་སྨྲ་
242



ས་སྐྱ་ལེགས་བཤད་ཀྱི་འགྲེལ་བ།
བར་བྱེད་པ་ནི་སྐྱེ་བོ་ངན་པའི་མཚན་ཉིད་ཡིན་ནོ། །
སྔར་མ་གྲོས་བྱེད་ཚེ་ན་དཔའ། །
ཁྲལ་བསྐོས་པ་ན་ནོར་རྩིས་འདེབས། །
འགྲོ་དགོས་བྱུང་ན་ནད་བུ་ལྡང་། །
འཐབ་སར་རྒྱང་ནས་འབོད་ཅིང་བསྒོ། །
སྔར་མ་གྲོས་བྱེད་ཚེ་ན་དཔའ་ཞིང་ཁྲལ་བསྐོས་པ་ན་གཞན་གྱི་ནོར་རྩིས་སུ་
འདེབས་པ། འགྲོ་དགོས་བྱུང་བ་ན་ནད་བུ་ལྡང་ཞིང་དགྲ་དང་འཐབ་པའི་སར་
ཉེ་མི་ནུས་པར་རྒྱང་ནས་འབོད་ཅིང་བསྒོ་བར་བྱེད་པའང་ངན་པའི་མཚན་ཉིད་་
དོ། །
བློ་ཆུང་ཅུང་ཟད་རྒྱལ་བས་ངོམས། །
གལ་ཏེ་ཕམ་ནི་གཉེན་ལ་འཁང་། །
གྲོས་ལ་འཚོགས་ན་འཐབ་རྩོད་སློང་། །
གསང་གྲོས་བྱས་ན་ལྐོག་ཏུ་སྨྲ། །
བློ་ཆུང་རང་ཉིད་ཅུང་ཟད་རྒྱལ་བ་ན་ངོམས་ཤིང་གལ་ཏེ་ཕམ་པར་གྱུར་ན་
གྲོགས་པོའམ་གཉེན་ལ་འཁང་བར་བྱེད་ཅིང་། གྲོས་ལ་འཚོགས་པ་ན་ལོག་པར་
བཤད་ནས་འཐབ་རྩོད་སློང་ཞིང་གསང་གྲོས་བྱས་པ་དག་ལྐོག་ཏུ་གཞན་ལ་སྨྲ་་་
243



ལེགས་བཤད་བསྟན་བཅོས་ཕྱོགས་བསྒྲིགས།
བའང་ངན་པའི་མཚན་ཉིད་དོ། །
གཡུལ་ངོར་རྒྱུན་ལ་བྱི་དོར་བྱེད། །
དགྲ་དང་འཕྲད་ན་རང་ཕྱོགས་སྦེད། །
འགྲོགས་ན་དགྲ་བས་གཉེན་ཕྱོགས་འཇིགས། །
མཚོན་ཆ་དགྲ་ཡི་ལག་ཆར་འཕེན། །
གཡུལ་འགྱེད་པའི་ངོར་རྒྱན་ལ་བྱི་དོར་བྱེད་ཅིང་དགྲ་དང་ཕྲད་ན་རང་་་་་་
ཕྱོགས་སུ་སྙེད་དེ་བྱོལ་བ། འགྲོགས་ན་དགྲ་བས་ཀྱང་རང་གི་གཉེན་ཕྱོགས་
འཇིགས་པར་བྱེད་ཅིང་མཚོན་ཆ་དགྲ་བོའི་སྔོན་དུ་འཕངས་ནས་དེའི་ལག་ཆར་་་་
སྦྱིན་པར་བྱེད་པའང་ངན་པའི་མཚན་ཉིད་དོ། །
དཔུང་ཚོགས་འགྲོ་ན་མཇུག་སྡུད་ལ། །
ལྡོག་ན་དེ་ཡི་སྣ་འདྲེན་བྱེད། །
བཟའ་བཏུང་མཐོང་ན་ནན་གྱིས་འཇུག །
དཀའ་བ་མཐོང་ན་ཐབས་ཀྱིས་འབྱོལ། ། །
དཔུང་གི་ཚོགས་དང་བཅས་ཏེ་འགྲོ་བ་ན་གཞུག་སྡུད་པ་བྱེད་ལ། ཕྱིར་
ལྡོག་པའི་ཚེ་ན་དེའི་སྣ་འདྲེན་པ་བྱེད་པ། བཟའ་བཏུང་མཐོང་བ་ན་དེར་ནན་
གྱིས་འཇུག་ཅིང་དཀའ་བའི་ལས་མཐོང་བའི་ཚེ་དེ་ནས་ཐབས་ཀྱིས་བྱོལ་བར་་་་་
244



ས་སྐྱ་ལེགས་བཤད་ཀྱི་འགྲེལ་བ།
བྱེད་པའང་ངན་པའི་མཚན་ཉིད་དོ། །
སྐྱེ་བོ་ངན་པའི་མཚན་ཉིད་ལ། །
བརྗོད་རྒྱུ་དུ་མ་ཡོད་མོད་ཀྱང་། །
ངན་བསྐྱུགས་ཁྲོན་པ་སུ་ཞིག་སློང༌། །
བསྐྱུགས་པ་མཁས་པ་སུ་ཞིག་མྱོང་། །
སྐྱེ་བོ་ངན་པའི་མཚན་ཉིད་དེ་ལྟ་བུའི་མང་དུ་བཤད་རྒྱུ་ཡོད་མོད་ཀྱང་མི་་་
བཤད་དེ། ངན་བསྐྱུགས་ཀྱི་ཁྲོན་པ་སུ་ཞིག་གིས་སློང་བར་བྱེད་ལ། བསྐྱུགས་
པའི་ཟས་སེམས་ཤེས་ཤིང་མཁས་པ་སུ་ཞིག་གིས་ཀྱང་མྱུང་བར་མི་བྱེད་པ་བཞིན་
ནོ། །
མཆུ་སྐྱོད་པ་ཡིས་བརྡ་སྤྲོད་ཅིང་། །
སྨོས་པའི་ཚེ་ན་མིག་ཚུམས་བྱེད། །
རྣམ་ཐར་ཐོས་ན་འཁུན་འཆོར་བ། །
གང་ལ་བྱུང་ཡང་ཐ་ཤལ་རྟགས། }
མཆུ་སྐྱོད་པ་ཡིས་བརྡ་སྤྲོད་པར་བྱེད་ཅིང་གཏམ་སྨོས་པའི་ཚེ་ན་མིག་་་་་་་
ཚུམས་བྱེད། བཟང་བོའི་རྣམ་ཐར་ཐོས་ན་འཁུན་བུ་འཆོར་བ་དག་ནི་སུ་ཞིག་
གང་ལ་བྱུང་ནའང་སྐྱེ་བོ་ཐ་ཤལ་བའི་རྟགས་ཡིན་ནོ། །
245



ལེགས་བཤད་བསྟན་བཅོས་ཕྱོགས་བསྒྲིགས།
རབ་ཏུ་བྱེད་པ་བཞི་བ། སྤེལ་མ་བརྟག་པ།
དམན་པ་ལོངས་སྤྱོད་ཆེ་ན་ཡང་། །
རིགས་ལྡན་རྒུད་པས་ཟིལ་གྱིས་གནོན། །
བཀྲེས་པ་སྟག་གི་ངར་སྒྲ་ཡིས།
སྤྲེའུ་ཤིང་གི་རྩེ་ལས་ལྷུང༌། །
དམན་པ་ལོངས་སྤྱོད་ཆེན་པོ་དང་ལྡན་ནའང་རིགས་པ་དང་ལྡན་པ་ཤིན་་་་
ཏུ་རྒུད་པས་ཀྱང་ཟིལ་གྱིས་གནོན་ཏེ། བཀྲེས་པར་གྱུར་པའི་སྟག་གིས་ངར་སྒྲ་
བཏོན་པ་ན་སྤྲེའུ་ཤིང་གི་རྩེ་ན་ཡོད་ཀྱང་ལྟུང་བར་འགྱུར་བ་དང་འདྲའོ། །
བླུན་པོའི་ཡོན་ཏན་ཁར་འབྱིན་ཏེ། །
མཁས་པའི་ཡོན་ཏན་ཁོང་དུ་སྦེད། །
སོག་མ་ཆུ་ཡི་སྟེང་ན་འཕྱོ། །
ནོར་བུ་སྟེང་དུ་བཞག་ཀྱང་འབྱིང་། །
བློན་པོ་དག་གིས་ཡོན་ཏན་ཅུང་ཟད་ཙམ་ཡང་ཁར་འབྱིན་ཏེ་མཁས་པ་་་་
དག་གིས་ཡོན་ཏན་ཁོང་དུ་སྦེད་པར་བྱེད་དེ། སོག་མ་ཆུའི་གཏིང་དུ་བཅུག་ཀྱང་
སྟེང་དུ་འཕྱོ་ལ་ནོར་བུ་རྒྱ་མཚོའི་ཁར་བཞག་ཀྱང་གཏིང་དུ་འབྱིང་བར་འགྱུར་བ་
246



ས་སྐྱ་ལེགས་བཤད་ཀྱི་འགྲེལ་བ།
དང་མཚུངས་སོ། །
ཡོན་ཏན་ཆུང་རྣམས་ང་རྒྱལ་ཆེ། །
མཁས་པར་གྱུར་ན་དུལ་བར་གནས། །
ཆུ་ཕྲན་རྟག་ཏུ་ཀུ་ཅོ་ཆེ། །
རྒྱ་མཚོ་ཅ་ཅོ་ག་ལ་སྒྲོགས། །
ཡོན་ཏན་ཆུང་བ་རྣམས་ང་རྒྱལ་ཆེ་ལ་ཡོན་ཏན་ལ་མཁས་པ་ཆེན་པོར་གྱུར་
ན་དུལ་བར་གནས་ཏེ། ཆུ་ཕྲན་རྟག་ཏུ་ཀུ་ཅོ་ཆེན་པོ་བསྒྲོགས་ལ། རྒྱ་མཚོ་ཆེན་
པོ་ཅ་ཅོ་བསྒྲོགས་པར་བྱེད་མི་སྲིད་པ་བཞིན་ནོ། །
སྐྱེ་བོ་དམན་རྣམས་དམ་པ་ལ། །
ཁྱད་གསོད་བྱེད་ཀྱི་དམ་པས་མིན། །
སེང་གེས་ཝ་ཚོགས་ལེགས་སྐྱོང་གི །
ཝ་ཉིད་ཝ་ཡི་རིགས་ལ་འགྲན། །
སྐྱེ་བོ་དམན་པ་རྣམས་ཀྱིས་དམ་པ་ཁྱད་གསོད་བྱེད་ཀྱི་དམ་པས་དམན་པ་
ལ་ཁྱད་གསོད་བྱེད་མི་སྲིད་དེ། སེང་གེས་ཝའི་ཚོགས་ཀྱང་ལེགས་པར་སྐྱོང་སྟེ།
ཝ་ཉིད་ཝ་ཡི་རིགས་ལ་འགྲན་པ་བཞིན་ནོ །གོང་དུ་རྒྱང་འགྲོ་མའི་ལོ་རྒྱུས་
གསལ་བར་བྱེད་པ་དེ་ནི་འདིར་ཡང་འོས་སོ། །
247



ལེགས་བཤད་བསྟན་བཅོས་ཕྱོགས་བསྒྲིགས།
དམ་པ་ཁྲོས་ཀྱང་བཏུད་ན་ཞི། །
དམན་རྣམས་བཏུད་ན་ལྷག་པར་རེངས། །
གསེར་དངུལ་སྲ་ཡང་བཞུ་ནུས་ཀྱི། །
ཁྱི་ལུད་བཞུས་ན་དྲི་ངན་འབྱུང་། །
དམ་པ་གལ་ཏེ་ཁྲོས་ཀྱང་དེ་ལ་བཏུད་ན་ཞི་བར་འགྱུར་ཞིང་དམན་པ་ལ་་་
བཏུད་ན་ལྷག་པར་ཁྲོ་ཞིང་རེངས་པར་བྱེད་དེ། གསེར་དངུལ་རབ་ཏུ་སྲ་ཡང་
བཞུས་ན་བཞུ་ནུས་ཤིང་ལེགས་པར་འབྱུང་གི ཁྱི་ལུད་བཞུས་ན་ལྷག་པར་དྲི་
ངན་པ་འབྱུང་བ་བཞིན་ནོ། །
མཁས་ལ་ཡོན་ཏན་ཀུན་ལྡན་ཏེ། །
བླུན་ལ་སྐྱོན་རྣམས་འབའ་ཞིག་ཡིན། །
རིན་པོ་ཆེ་ལས་དགོས་དགུ་འབྱུང་། །
སྦྲུལ་གདུག་ལས་ནི་ཉེས་ཀུན་སྐྱེད། །
མཁས་པ་དག་ཡོན་ཏན་ཀུན་དང་ཡང་དག་པར་ལྡན་ཞིང་བླུན་པོ་རྣམས་་་
ལ་སྐྱོན་འབའ་ཞིག་ཡོད་པ་ཡིན་ཏེ། རིན་པོ་ཆེ་ལས་འདོད་དགུ་མ་ལུས་པ་
འབྱུང་ཞིང་། སྦྲུལ་གདུག་པ་ལས་ནི་ཉེས་པ་ཀུན་སྐྱེས་པར་འགྱུར་བ་ལྟ་བུའོ། །
སྡིག་སྤྱོད་ནགས་ན་གནས་ཀྱང་ཉམས། །
248



ས་སྐྱ་ལེགས་བཤད་ཀྱི་འགྲེལ་བ།
དམ་པ་གྲོང་ན་གནས་ཀྱང་དུལ། ། །
ནགས་ཀྱི་གཅན་གཟན་ཁྲོ་བ་དང་། །
རྟ་མཆོག་གྲོང་གནས་དུལ་བར་མཐོང༌། །
སྡིག་པ་སྤྱོད་པ་ནི་ནགས་ན་གནས་ཀྱང་ཁྲོ་ཞིང་རང་གཞན་ཕུང་བར་བྱེད་་
ལ་དམ་པ་གྲོང་ན་གནས་ཀྱང་ཤིན་ཏུ་དུལ་ཏེ། གཅན་གཟན་ནགས་ཁྲོད་ན་
གནས་ཀྱང་ཁྲོ་ལ་རྟ་མཆོག་གྲོང་དུ་གནས་ཀྱང་དུལ་བར་མཐོང་བ་ལྟར་རོ། །
འདི་ཡི་དོན་རྒྱལ་བུ་ཟླ་བ་དང་རྐང་བཀྲ་བའི་ལོ་རྒྱུས་ཀྱིས་བསྟན་ཏེ་གོང་ད་་་་་་
གསལ་བར་བྱས་སོ། །
སྐྱེས་མཆོག་རང་གི་སྐྱོན་ལ་ལྟ། །
སྐྱེ་བོ་ངན་པ་གཞན་སྐྱོན་འཚོལ། །
རྨ་བྱ་རང་གི་ལུས་ལ་རྟོག །
སྲིན་བྱ་གཞན་ལ་ལྟས་ངན་གཏོང་། །
སྐྱེས་མཆོག་དམ་པས་རང་གི་སྐྱོན་ལ་ལྟ་ཞིང་སྐྱེ་བོ་ངན་པ་རྣམས་ཀྱིས་་་་
གཞན་གྱི་སྐྱོན་ཚོལ་བར་བྱེད་དེ། རྨ་བྱས་རང་གི་ལུས་ལ་རྟོག་པར་བྱེད་ཅིང་།
སྲིན་བྱས་གཞན་ལ་བལྟས་པས་ན་གཏོགས་པར་བྱེད་པ་ལྟ་བུའོ། །
དམ་པ་དུལ་བས་རང་གཞན་སྐྱོང་། །
249



ལེགས་བཤད་བསྟན་བཅོས་ཕྱོགས་བསྒྲིགས།
ངན་པ་རེངས་པས་རང་གཞན་སྡུག །
འབྲས་ལྡན་ཤིང་གིས་རང་གཞན་བསྲུང་། །
ཤིང་སྐམ་རེངས་པས་རང་གཞན་སྲེག །
དམ་པ་དུལ་བས་རང་གཞན་ཀུན་ལེགས་པར་སྐྱོང་ཞིང་སྐྱེ་བོ་ངན་པ་་་་་་
རེངས་པས་རང་དང་གཞན་ཀུན་སྡུག་པར་བྱེད་དེ། འབྲས་བུ་དང་ལྡན་པའི་
ཤིང་གིས་རང་གཞན་ལ་ཕན་པས་སྲུང་ལ་ཤིང་སྐམ་རེངས་པས་རང་གཞན་་་་་་
གཉིས་ཀ་སྲེག་པར་བྱེད་པ་དང་མཚུངས་སོ། །
འབྱོར་བའི་དུས་ན་ཐམས་ཅད་གཉེན། །
གལ་ཏེ་རྒུད་ན་ཀུན་ཀྱང་དགྲ། །
རིན་ཆེན་གླིང་དུ་རིང་ནས་འདུ། །
མཚོ་བསྐམས་པ་ན་སུ་ཡང་སྤོང་། །
གང་ཞིག་འབྱོར་བ་ཐོབ་པའི་དུས་ན་ཐམས་ཅད་ཀྱང་གཉེན་དང་འདྲ་ལ།
གལ་ཏེ་རྒུད་པར་གྱུར་ན་ཀུན་ཀྱང་དགྲ་དང་འདྲ་སྟེ། རིན་པོ་ཆེའི་གླིང་རྒྱ་མཚོ་
ལ་རིང་ནས་འདུ་ལ་གལ་ཏེ་མཚོ་སྐམ་པར་གྱུར་ན་སུ་ཞིག་གིས་སྤོངས་པར་བྱེད་
པ་བཞིན་ནོ། །
བླུན་པོ་འབྱོར་བ་ཐོབ་ན་བདེ། །
250



ས་སྐྱ་ལེགས་བཤད་ཀྱི་འགྲེལ་བ།
སྐྱེས་མཆོག་ཐམས་ཅད་བྱིན་ན་བདེ། །
མཛེ་ཅན་ཕྲུགས་ན་བདེ་བར་འཛིན། །
མཁས་པ་མཛེ་ལ་འཇིགས་པར་ལྟ། །
བླུན་པོ་འབྱོར་བ་ཆེན་པོ་ཐོབ་པར་གྱུར་ན་བདེ་ལ། སྐྱེས་མཆོག་དམ་པས་
ཐམས་ཅད་སྦྱིན་པར་བྱིན་ན་དེ་ཉིད་བདེ་སྟེ། མཛེ་ཅན་གྱིས་ལུས་ཕྲུགས་ན་བདེ་
བར་འཛིན་ལ་མཁས་པ་དག་གིས་མཛེ་ལ་འཇིགས་པར་ལྟ་བ་དང་མཚུངས་སོ། །
ཆེ་ལ་གནོད་བྱེད་གྲོགས་སུ་འགྱུར། །
དམན་ལ་གནོད་བྱེད་གནོད་པར་འགྱུར། །
ནགས་མེ་རླུང་གིས་སྦོར་མོད་ཀྱི། །
དེ་ཡིས་སྒྲོན་མེ་ཆུང་ངུ་གསོད། །
ཆེན་པོ་ཉིད་ལ་གནོད་པར་བྱེད་པ་ཕལ་ཆེར་དེའི་གྲོགས་སུ་འགྱུར་ཞིང་་་་་
དམན་པ་ལ་གནོད་པར་བྱེད་པ་ཅུང་ཟད་ཀྱིས་ཀྱང་རབ་ཏུ་གནོད་པར་འགྱུར་ཏེ།
ནགས་ཀྱི་མེ་ནི་རླུང་གིས་ཆེར་སྦྱོར་བར་བྱེད་མོད་ཀྱི་སྒྲོན་མེ་ཆུང་ངུ་རླུང་གིས་་་་
གསོད་པར་བྱེད་པ་བཞིན་ནོ། །དེ་ཡང་ཆེན་པོ་ལ་གནོན་བྱེད་གྲོགས་སུ་འགྱུར་
བ་ནི་སྔོན་བྱུང་བ་ཡུལ་འཁོར་མོ་འཇིག་ཏུ་རྒྱལ་བོ་ཟླ་འོད་ཅེས་བྱ་བ་འཛམ་བུ་་་
གླིང་དུ་དབང་བྱེད་པ་ཞིག་ཡོད་པས། དེས་སྔོན་གྱི་རྒྱུ་ལ་ལེགས་པར་བརྟགས་
ནས། ནང་མི་དང་བློན་པོ་ཐམས་ཅད་བསྡུས་ནས་རང་གི་རྒྱལ་སྲིད་སེམས་ཅན་
251



ལེགས་བཤད་བསྟན་བཅོས་ཕྱོགས་བསྒྲིགས།
ཐམས་ཅད་ལ་ཐུན་མོང་དུ་སྦྱིན་པར་ཁས་བླངས་སོ། །དེ་ལྟར་སྦྱིན་པ་བྱིན་པས་
སྐྱེ་བོ་ཕོངས་པ་ཐམས་ཅད་ཀྱང་གང་འདོད་ལ་ལོངས་སྤྱོད་ཅིང་ཐམས་ཅད་རབ་་
ཏུ་བདེ་སྐྱིད་དོ། །རྒྱལ་བོ་དེའི་མིང་སྙན་པ་མཐའ་འོག་ཀུན་ཏུ་གྲགས་ནས་
བཀའ་མི་ཉན་པ་མེད་དོ། །དེའི་ཡོན་ཏན་ཐོས་པས་མཐའ་འཁོབ་ཀྱི་རྒྱལ་ཕྲན་
བྱི་མ་པེ་ན་ཞེས་བྱ་བ་ཕྲག་དོག་གིས་ཀུན་ནས་དཀྲུགས་པས། ཡུལ་དེའི་ཀུན་ཏུ་
རྒྱུ་དག་བོས་ནས། ཡུན་རིང་དུ་ཇི་ལྟར་འདོད་པས་སེམས་མགུ་བར་བྱས་ཤིང་
བསྟི་བསྟང་དང་བཅས་པས་མཆོད་ནས་མཐར་བདག་མྱ་ངན་གྱིས་ནོན་ཅིང་་་་་་
གཉིད་ཀྱང་མེད་ན་ཁྱེད་ནི་ཚེས་སྤྱོད་པ་ཡིན་ཏེ་མཆོད་པའི་གནས་ཡིན་ན་ངའི་་་
མྱ་ངན་མེད་པར་བྱ་བའི་ཐབས་སོམས་ཤིག ཀུན་ཏུ་རྒྱུ་བྲམ་ཟེ་རྣམས་ཀྱིས་སྨྲས་
པ། རྒྱལ་བོ་ཅིའི་སླད་དུ་ཐུགས་ངན་མཛད་པ་བདག་ཅག་ལ་གསུངས་ཤིག ཅི་
ནུས་ཀྱིས་རྒྱལ་བོའི་ཐུགས་ངན་མ་མཆིས་པར་བགྱིའོ། །རྒྱལ་བོས་སྨྲས་པ། རྒྱལ་
བོ་ཟླ་འོད་དེ་ཡོན་ཏན་ཀུན་ཏུ་གྲགས་པས་ཐམས་ཅད་ཀྱིས་བསྙེན་བཀུར་བྱེད་ན།
ང་འབའ་ཞིག་ཡོན་ཏན་མ་གྲགས་ཏེ། རྒྱལ་བོ་དེ་མེད་པར་བྱ་བར་དགའ་ན་
ཁྱེད་ཐབས་ཅི་ཡོད་སྨྲོས་ཤིག བྲམ་ཟེ་རྣམས་ཀྱིས་དེ་སྐད་ཅེས་བསྒོ་བ་ཐོས་ནས་
སོ་སོ་ནས་གཅིག་ལ་གཅིག་འདི་སྐད་ཅེས། རྒྱལ་བོ་ཟླ་འོད་དེ་ནི་སྙིང་རྗེ་དང་
ལྡན་ཏེ། འགྲོ་བ་ཐམས་ཅད་ལ་དྲིན་གྱིས་ཁྱབ་ཅིང་དབུལ་ཕོངས་པ་ལའང་ཕ་མ་
ལྟ་བུར་གྱུར་པས། བདག་ཅག་ནི་ཚེ་འཕོ་བ་ལ་ཐུག་ཀྱང་དེ་ལ་འཁུ་ཞིང་གནོད་
པར་བྱེད་མི་ནུས་སོ་ཞེས་སྨྲས་ནས། འཚོ་བ་ལའང་མ་ཆགས་ཏེ་སོ་སོར་གྱེས་སོ། །
རྒྱལ་བོ་བྱི་མ་དེ་ནས་དེ་སྐད་ཅེས་སྨྲས་པ་ཐོས་ནས་ལྷག་པར་འཁྲུགས་ཏེ། གང་
252



ས་སྐྱ་ལེགས་བཤད་ཀྱི་འགྲེལ་བ།
སུ་ཞིག་གིས་རྒྱལ་བོ་ཟླ་འོད་ཀྱི་མགོ་གཅོད་འོངས་ན་རྒྱལ་སྲིད་ཕྱེད་སྟེར་ཞིང་བུ་་
མོ་ཡང་ཆུང་མར་སྦྱིན་ནོ་ཞེས་བཀར་བཏགས་པ་དང༌། དེ་ཐོས་པ་ན་རི་བྲག་གི་
གྲོང་ན་བྲམ་ཟེ་ལེའུ་དེ་རྩ་ཞེས་བྱ་བ་ཞིག་ཡོད་པ་རྒྱལ་བོའི་དྲུང་དུ་སོང་སྟེ་རྒྱལ་
བོའི་དགོངས་པ་དེ་བདག་གིས་བསྒྲུབ་ནུས་སོ་ཞེས་ཁས་བླངས། རྒྱལ་བོས་དེ་ལ་
བསྔགས་པ་བརྗོད་ནས་བྲམ་ཟེ་དེས་ཞག་བདུན་དུ་བདག་གི་ལུས་བསྲུང་བའི་་་་
སྔགས་བྱས་ནས་རྒྱལ་བོ་ལ་ཕྱི་ཕྱག་བཙལ་ཏེ་ལམ་དུ་ཞུགས་ནས་སོང་ངོ་། །དེའི་
ཚེ་ན་རྒྱལ་བོ་ཟླ་འོད་ཀྱི་ཡུལ་དུ་ལྟས་རྣམ་པ་སྣ་ཚོགས་བྱུང་སྟེ། ས་གཡོ་བ་དང་
ས་ཀུན་གས་པ་དང་གློག་འཁྱུག་པ་དང་སྐར་མདའ་ལྷུང་བ་སོགས་རྣམ་པ་མང་་་་
བོ་དང༌། བྱ་མང་བོས་ནམ་མཁའ་ལ་སྙིང་རྗེ་བའི་སྐད་ཟེར་ནས་ས་ལ་རང་ལྟུང་
བ་དང་། གཅན་གཟན་དང་རི་དྭགས་ལ་སོགས་པ་དཀྱུ་མཆོང་ཞིང་སྐད་ཟེར་བ་
དང༌། རྒྱལ་ཕྲན་བརྒྱད་ཁྲི་བཞི་སྟོང་གི་རྨི་ལམ་དུ་རྒྱལ་བོ་ཆེན་པོའི་གསེར་གྱི་
རྒྱལ་མཚན་ཆག་པ་དང་། གསེར་གྱི་རྔ་རལ་བར་རྨིས་སོ། །བློན་པོ་ཟླ་བ་ཆེན་པོ་
ཞེས་བྱ་བའི་རྨི་ལམ་དུ་ཡི་དྭགས་ཤིག་གིས་རྒྱལ་བོའི་གསེར་གྱི་ཅོད་པན་ཕྲོགས་་་
པ་རྨིས་ཏེ། ཐམས་ཅད་ཀྱང་མྱ་ངན་གྱིས་ནོན་པར་གྱུར་ཏོ། །དེའི་ཚེ་ན་སྒོ་སྲུང་
བའི་ལྷས་བྲམ་ཟེ་དེ་མགོ་སློང་བ་འོང་བར་རྟོགས་ནས། དེ་སྨྱོས་ཤིང་བསླད་པར་
བྱས་ཏེ། གྲོང་ངེར་གྱི་སྒོ་ནས་མ་བཏང་བས་བྲམ་ཟེ་དེས་གྲོང་ངེར་ལ་ལན་དུ་མ་
བསྐོར་ཀྱང་ནང་དུ་མ་ཚུད་དོ། །དེ་ནས་གནས་གཙང་མའི་རིས་ཀྱི་ལྷས་ཀྱང་
རྒྱལ་བོ་ཟླ་འོད་ཀྱིས་མགོ་བོ་སྦྱིན་པ་བྱས་ན། སྦྱིན་པའི་ཕ་རོལ་ཏུ་ཕྱིན་པ་རྫོགས་
པར་འགྱུར་བ་ཤེས་ནས་རྨི་ལམ་དུ་རྒྱལ་བོ་ལ་སྦྲན་ནོ། །རྒྱལ་བོ་ཆེན་པོས་ཐམས་
253



ལེགས་བཤད་བསྟན་བཅོས་ཕྱོགས་བསྒྲིལ།ས།
ཅད་ཀྱི་ཡིད་དང་མི་འགལ་བར་སྦྱིན་པ་སྦྱིན་ནོ་ཞེས་ཡིད་དམ་བཅས་ན་ད་ལྟར་་
སྒོ་དྲུང་ན་སློང་བ་ཡོད་ཀྱང་ནང་དུ་མི་ཐར་རོ་བྱས་པ་དང་། གཉིད་སད་པ་ན་
ཟླ་བ་ཆེན་པོ་ཁྱོད་སོང་ལ་གྲོང་ངེར་གྱི་སྒོ་ནས་སུ་འོང་ཡང་རུང་མ་དགག་པར་་་་
ཐོངས་ཤིག་ཅེས་བསྒོ་ཞིག ཟླ་བ་ཆེན་པོ་གྲོང་ངེར་གྱི་སྒོར་འོངས་པ་དང་། གྲོང་
ངེར་གྱི་སྒོ་སྲུང་བའི་ལྷ་དེས་ལུས་མངོན་པར་བསྟན་ཏེ་ཟླ་བ་ཆེན་པོ་ལ་འདི་སྐད་
ཅེས་སྨྲས་སོ། །བྲམ་ཟེ་ཞིག་ཡུལ་གཞན་ནས་འོངས་ཏེ་སྡིག་པའི་སེམས་ཀྱིས་རྒྱལ་
བོའི་མགོ་བོ་སློང་དུ་འོངས་པས་ནང་དུ་མ་བཏང་བ་ཡིན་ནོ། །བློན་པོས་སྨྲས་པ།
གལ་ཏེ་དེ་ལྟར་བདེན་ན་གནོད་པའི་ལྷ་ཆེན་པོ་ཡིན་ཏེ་འོན་ཀྱང་རྒྱལ་བོའི་་་་་་
བཀའ་བཅག་ཏུ་མི་རུང་ངོ་ཞེས་བསྒོའོ། །དེ་ནས་ལྷས་ཀྱང་བྲམ་ཟེ་དེ་ནང་དུ་
བཏང་ངོ༌། །བློན་པོ་ཟླ་བ་ཆེན་པོས་འདི་སྙམ་དུ་བསམ་མོ། །བྲམ་ཟེ་འདིས་ནི་
གདོན་མི་ཟ་བར་རྒྱལ་བོའི་མགོ་སློང་བར་འགྱུར་གྱི་རིན་པོ་ཆེ་སྣ་བདུན་ལས་སྣ་
གཅིག་ཀྱང་མགོ་ལྔ་བརྒྱ་ལྔ་བརྒྱ་བྱས་ཏེ། འདི་དག་གིས་རྒྱལ་བོའི་མགོ་ཟླུའོ་སྙམ་
དུ་བསམས་ནས་སྦྱོར་དུ་བཅུག་གོ །དེ་ནས་བྲམ་ཟེ་དེ་རྒྱལ་བོའི་ཕོ་བྲང་དུ་
འོངས་ཏེ། སྐད་ཆེན་པོར་འདི་སྐད་ཅེས་སྨྲས་སོ། །བདག་ནི་ཡུལ་གྱི་མཐའ་
འཁོབ་ནས་མཆིས་ཏེ། རྒྱང་མ་ནས་རྒྱལ་བོ་ཆེན་པོ་ནི་ཐམས་ཅད་ཡོངས་སུ་
གཏོང་ལ་ཕ་རོལ་པོའི་ཡིད་དང་མི་འགལ་བར་མཛད་དོ་ཞེས་ཡོན་ཏན་ཆེན་པོ་་་
ཐོས་ནས་ལམ་རིང་བོ་ནས་དགོས་པ་འདོད་པའི་སླད་དུ་འདིར་མཆིས་སོ། །རྒྱལ་
བོས་དེ་སྐད་ཅེས་སྨྲས་པ་ཐོས་ནས་རབ་ཏུ་དགའ་མགུ་རངས་ཏེ་ཕྱག་འཚལ་ནས་
ངལ་བར་མ་གྱུར་ཏམ་ཞེས་དྲིས་ཏེ། ནོར་ཅི་འདོད་པ་དང་། ཡུལ་ལམ་སྲིད་ལ་
254



ས་སྐྱ་ལེགས་བཤད་ཀྱི་འགྲེལ་བ།
སོགས་པའམ་རིན་པོ་ཆེ་ལ་སོགས་པ་ཅི་འདོད་པ་ཐམས་ཅད་སྦྱིན་ནོ་ཞེས་སྨྲས་་་
སོ། །ལེའུ་དེ་ཕྱིས་སྨྲས་པ། ཕྱི་རོལ་གྱི་ལོངས་སྤྱོད་ཀྱི་སྦྱིན་པ་ནི་སྦྱིན་པའི་བསོད་
ནམས་སུ་འགྱུར་མོད་ཀྱི། སྦྱིན་པ་རྒྱུ་ཆེན་པོར་མི་འགྱུར་ཏེ། གང་ལུས་ཀྱི་ཤ་སྦྱིན་
པ་བསོད་ནམས་ཀྱི་མཆོག་ཡིན་པས་བདག་ནི་རྒྱལ་བོའི་དབུ་འཚལ་བའི་སླད་དུ་་
འདིར་མཆིས་ཀྱི། ཡིད་དང་མི་འགལ་བར་མཛད་ན་དབུ་སྦྱིན་པར་མཛོད་ཅིག་
ཅེས་གསོལ་བ་དང་། རྒྱལ་བོ་དཔེ་མེད་པར་དགའ་བར་གྱུར་ཏོ། །བྲམ་ཟེས་སྨྲས་
པ། བདག་ལ་དབུ་སྩལ་ན་ནམ་སྩལ་བཀའ་སྩལ་དུ་གསོལ། རྒྱལ་བོས་ད་སྟེ་ཞག་
བདུན་ན་ཁྱོད་ལ་མགོ་སྦྱིན་ནོ་ཞེས་བསྒོའོ། །དེ་ནས་བློན་པོ་ཟླ་བ་ཆེན་པོ་རིན་པོ་
ཆེ་སྣ་བདུན་ལས་བྱས་པའི་མགོ་བོ་རྣམས་ཁྱེར་ཏེ་འོངས་ནས། བྲམ་ཟེའི་མདུན་
དུ་ལྟོ་བ་ས་ལ་ཕབ་སྟེ་འདི་སྐད་ཅེས་སྨྲས་སོ། །རྒྱལ་བོའི་དབུ་ནི་ཤ་དང་ཁྲག་
དང་རུས་པ་དང་མི་གཙང་བ་ཡིན་ན་ཅི་ཞིག་ཏུ་རུང་། རིན་པོ་ཆེ་སྣ་བདུན་གྱི་
མགོ་འདི་དག་གིས་བརྗེའོ། །འདི་དག་གིས་ཁྱོད་ཚེ་གཅིག་ཏུ་ཕྱུག་པར་འགྱུར་རོ།།
བྲམ་ཟེས་སྨྲས་པ། བདག་ལ་འདི་དག་མི་དགོས་ཀྱི། རྒྱལ་བོའི་དབུ་དགོས་ཀྱི་
བདག་གི་རེ་བ་སྐྱོངས་ཤིག ཟླ་བ་ཆེན་པོས་ཐབས་རྣམ་པ་སྣ་ཚོགས་ཀྱིས་གསོལ་
བ་བཏབ་ཀྱང་མ་བཏུབ་པས། མྱ་ངན་གྱིས་ནོན་ཏེ་འཁུམས་ནས་ཚེ་འཕོས་སོ། །
དེའི་ཚེ་རྒྱལ་བོ་དེས་བློན་པོ་ཞིག་གླང་བོ་ཆེ་དཔག་ཚད་བརྒྱ་སྟོང་དུ་འགྲོ་བ་ལ་་་་
བསྐྱོན་ནས་རྒྱལ་ཕྲན་ཐམས་ཅད་ལ་སྦྲན་ནས་ད་སྟེ་ཞག་བདུན་ན་རྒྱལ་བོ་ཟླ་་་་་
འོད་ཀྱིས་བྲམ་ཟེ་ལ་དབུའི་སྦྱིན་པ་མཛད་ཀྱི; མཐོང་བར་འདོད་པ་ཐམས་ཅད་
མྱུར་དུ་ཤོག་ཅིག་ཅེས་འཛམ་བུ་གླིང་གི་མི་དང་ལྷ་ཐམས་ཅད་ལ་སྦྲན་ནོ། །དེའི་
255



ལེགས་བཤད་བསྟན་བཅོས་ཕྱོགས་བསྒྲིགས།
ཚེ་རྒྱལ་ཕྲན་བརྒྱད་ཁྲི་རྙེད་དོ་ཐམས་ཅད་དང་། བློན་པོ་སྟོང་ཕྲག་བཅུ། བཙུན་
མོ་སྟོང་ཕྲག་ཉི་ཤུ། རྒྱལ་སྲས་ལྔ་བརྒྱ་ལ་སོགས་པས་འཛམ་བུ་གླིང་གི་སེམས་
ཅན་ཐམས་ཅད་ནི་རྒྱལ་བོའི་བཀའ་དྲིན་གྱིས་ཐམས་ཅད་བདེ་སྐྱིད་དེ་གནོད་པ་་
མ་མཆིས་ན། མི་གཅིག་གི་སླད་དུ་འགྲོ་བ་ཐམས་ཅད་ཡོངས་སུ་སྤངས་པར་མི་
རིགས་ཀྱི། བདག་ཅག་རྣམས་ལ་ཐུགས་བརྩེའི་སླད་དུ་དབུའི་སྦྱིན་པ་མི་མཛད་
པར་གསོལ་ཞེས་ཐམས་ཅད་ཀྱིས་གསོལ་བ་བཏབ་པས། དེ་ནས་བཟུང་རྒྱལ་བོ་
ཆེན་པོས་དེ་རྣམས་ལ་འདི་སྐད་ཅེས་བཀའ་སྩལ་ཏོ། །ཐོག་མ་མེད་པ་ནས་
འཁོར་བ་ན་འཁོར་ཞིང་ཡུན་རིང་བོར་སེམས་ཅན་དམྱལ་བ་དང་། ཡི་དྭགས་ལ་
སོགས་པར་སྐྱེས་ནས་ལུས་གྲངས་མེད་པར་ཆུད་ཟོས་ཀྱང་བསོད་ནམས་སུ་གྱུར་་་་
པ་མེད་དོ།གལ་ཏེ་མིར་སྐྱེས་ནའང་ནོར་དང་བུད་མེད་ཀྱི་ཕྱིར་གཅིག་གཅིག་
གསོད་པ་ལ་སོགས་པས་ཆུད་ཟོས་དང་། འདོད་ཆགས་དང་ཞེ་སྡང་དང་གཏི་
མུག་གི་ལུས་གྲངས་མེད་པ་ཞིག་བོར་ཡང་བསོད་ནམས་སུ་མ་གྱུར་ཏེ་བདག་གི་
ལུས་འདི་ཡོངས་སུ་གཏོང་བར་བྱའོ། །ལུས་འདི་ནི་མི་གཙང་བའི་ཕུང་བོ་འཇིག་
པའི་རང་བཞིན་ཅན་མི་བརྟན་ཞིང་བཙོག་པའི་མགོ་འདིས་ཕན་པ་དོན་དུ་་་་་་
འགྱུར་ན། ཅིའི་ཕྱིར་སྦྱིན་པར་མི་བྱ། ངའི་མགོ་འདི་བྲམ་ཟེ་འདི་ལ་བྱིན་ཏེ།
བསོད་ནམས་དེས་བླ་ན་མེད་པའི་བྱང་ཆུབ་བསྒྲུབ་བོ། །ནམ་མངོན་པར་སངས་
རྒྱས་པ་ན་ཡོན་ཏན་ཕུན་སུམ་ཚོགས་པར་འགྱུར་ཏེ་ཐབས་མཁས་པས་ཁྱེད་་་་་་་
རྣམས་ཀྱང་སྡུག་བསྔལ་ལས་བཟླའོ། །ངས་སྦྱིན་པ་བྱས་པ་འདིས་མངོན་པར་
འཚང་རྒྱུ་ཡི། བླ་ན་མེད་པའི་བྱང་ཆུབ་ཀྱི་སེམས་ལ་ཁྱེད་བར་ཆད་དང་བགེགས་
256



ས་སྐྱ་ལེགས་བཤད་ཀྱི་འགྲེལ་བ།
མ་བྱེད་ཅིག དེ་རྣམས་ཀྱིས་དེ་སྐད་ཅེས་བཀལ་སྩལ་བ་ཐོས་ནས་ཅང་མི་སྨྲ་བར་
འཁོད་དོ། །དེ་ནས་རྒྱལ་བོ་ཆེན་པོས་བྲམ་ཟེ་ལ་སྨྲས་པ། ད་མགོ་བོ་བླང་བའི་
དུས་ལ་བབ་ཀྱི་ད་ལོངས་ཤིག བྲམ་ཟེས་སྨྲས་པ། ད་ལྟར་རྒྱལ་བོ་ལ་བློན་པོ་ལ་
སོགས་པ་འཁོར་མང་བོས་བསྐོར་ཏེ་བདག་གཅིག་པུས་རྒྱལ་བོའི་དབུ་བཅད་་་་་་
པའི་མཐུ་མ་མཆིས་ཏེ་ཐུགས་མི་ཐོབ་བོ། །བདག་ལ་སྩལ་བར་བྱེད་ན་རྒྱབ་ཀྱི་
སྐྱེད་མོས་ནགས་ཚལ་དུ་གཤེགས་སོ་ཞེས་གསོལ་ཏོ། །དེ་ནས་རྒྱལ་བོ་ཆེན་པོས་
རྒྱལ་ཕྲན་དང་རྒྱལ་བུ་རྣམས་ལ་བསྒོ་བ། ཁྱེད་ང་ལ་བསྙེན་བཀུར་བྱེད་ན་བྲམ་
ཟེ་འདི་ལ་གནོད་པའི་ཀྱལ་ཀ་མ་བྱེད་ཅིག་ཅེས་བསྒོ་ནས། བྲམ་ཟེ་དང་འགྲོགས་
ཏེ་རྒྱལ་བོ་སྐྱེད་མོས་ཚལ་དུ་སོང་ངོ་། །དེ་ནས་བྲམ་ཟེས་གསོལ་བ། རྒྱལ་བོ་ནི་སྐུ་
གཞོན་དེ་རིང་ཡང་གྱད་དང་མཉམ་པས། ཚ་བ་མ་བཟོད་པར་ཕྱིར་ཡང་འགྱོད་
ཀྱང་སྲིད་ཀྱི། རྒྱལ་བོའི་དབུ་ཤིང་ཞིག་ལ་བཏགས་ཏེ། གདོད་དགུམ་པར་འཚལ་
ལོ། །དེ་ནས་རྒྱལ་བོས་གང་ན་ཤིང་ཡལ་ག་བརྟན་ཞིང་ལོ་མས་ཀུན་ཏུ་ཁེབས་པ་
ཞིག་ལ་མགོ་བཏགས་ནས་པུས་མོ་བཙུགས་ཏེ་བྲམ་ཟེ་ལ་འདི་སྐད་ཅེས་སྨྲས་སོ། །
ཁྱོད་ཀྱིས་ངའི་མགོ་བོ་ཚོད་ལ་ཕྱིར་ཡང་ངའི་ལག་ཏུ་བཞག་ནས་ངའི་ལག་ནས་་་
ལོངས་ཤིག ངས་ཁྱོད་ལ་མགོ་སྦྱིན་པའི་བསོད་ནམས་འདིས་ནི་འཇིག་རྟེན་གྱི་
གཙོ་བོའི་ཁམས་གསུམ་གྱི་བདེ་བའི་ལོངས་སྤྱོད་འདོད་པའི་ཕྱིར་མ་ཡིན་གྱི་ བླ་
ན་མེད་པ་ཡང་དག་པར་རྫོགས་པའི་བྱང་ཆུབ་འདོད་དེ། འགྲོ་བ་མང་བོ་སྐྱོང་
ཞིང་མྱ་ངན་ལས་འདའ་བའི་བདེ་བ་ལ་འགོད་པའི་ཕྱིར་རོ། །དེའི་ཚེ་ན་བྲམ་ཟེ་
དེས་རལ་གྲི་འཕྱར་ཏེ་གདབ་ཅེས་བྱ་བ་དང་། ཤིང་གི་ལྷ་དེ་རབ་ཏུ་མི་དགའ་
257



ལེགས་བཤད་བསྟན་བཅོས་ཕྱོགས་བསྒྲིགས།
བར་གྱུར་ནས། བྲམ་ཟེའི་དྲུང་དུ་ཐལ་མོ་གཅིག་བསྣུན་པས། རྐང་ལག་མ་
ཚུགས་ཏེ་ས་ལ་འགྱེལ་ཏོ། །དེ་ནས་རྒྱལ་བོས་ཡང་ཤིང་གི་ལྷ་ལ་བལྟས་ཏེ་སྨྲས་པ།
སྔོན་འདས་པའི་དུས་ན་ཤིང་འདིའི་རྩར་ངས་མགོ་དགུ་བརྒྱ་དང་དགུ་བཅུ་རྩ་་་
དགུ་སྙེད་ཀྱིས་སྦྱིན་པ་བྱས་ཏེ། ད་མགོ་བོ་འདིས་སྦྱིན་པ་སྟོང་དུ་ཚང་སྟེ་སྦྱིན་
པའི་ཕ་རོལ་ཏུ་ཕྱིན་པ་ཡོངས་སུ་རྫོགས་ཀྱི། ཁྱོད་ངའི་བླ་ན་མེད་པའི་བྱང་ཆུབ་
ཀྱི་བར་ཆད་མ་བྱེད་ཅིག་ཅེའོ། །དེའི་ཚེ་ན་ཤིང་གི་ལྷ་དེས་རྒྱལ་བོས་སྨྲས་པ་ཐོས་
ནས་བྲམ་ཟེ་དེ་ཕྱིར་སོར་ཆུད་པར་བྱས་ཏེ། བྲམ་ཟེ་ས་ལས་ལངས་ནས་རལ་གྲི་
ཐོགས་ཏེ་རྒྱལ་བོའི་མགོ་བོ་བཅད་དོ། །མགོ་ལག་ཏུ་ལྷུང་བ་ན་ས་གཞི་ཆེན་པོ་
རྣམ་པ་དྲུག་ཏུ་གཡོས་ལྷའི་ཕོ་བྲང་ཡང་འགུལ་ཞིང་ལྡོག་གོ །ཐམས་ཅད་ངོ་
མཚར་ཡ་མཚན་དུ་གྱུར་ནས་ཀུན་གྱིས་བྱང་ཆུབ་སེམས་དཔས་འགྲོ་བ་ཐམས་་་་་
ཅད་ཀྱི་ཕྱིར་མགོ་བོའི་སྦྱིན་པ་བྱས་པ་མཐོང་ནས་འདི་སྐད་ཅེས་སྨྲས་སོ། །རྒྱལ་
བོ་ཟླ་འོད་ཀྱིས་མགོ་བོའི་སྦྱིན་པ་བྱས་པས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་
རྫོགས་པར་གྱུར་ཏོ་ཞེས་ཀུན་ཏུ་གྲགས་པར་གྱུར་ནས། རྒྱལ་བོ་བྱི་མ་པེ་ནས་
ཐོས་པས་མི་དགའ་ཆེས་ཏེ། འཁུམས་ནས་སྙིང་བདུན་དུ་གས་ཏེ་ཚེ་འཕོས་སོ། །
དེའི་ཚེ་བྲམ་ཟེས་རྒྱལ་བོའི་མགོ་ཁྱེར་ཏེ་སོང་བའི་ཚེ་རྒྱལ་ཕྲན་དང་བཙུན་མོ་་་་
དང་རྒྱལ་སྲས་ལ་སོགས་པ་རྣམས་མ་ལུས་ས་ལ་བརྡེགས་ཏེ་ཆོ་ངེས་བཏབ་ནས་་་
ལ་ལ་ནི་ཚེ་འཕོས་སོ། །ཁ་ཅིག་ནི་མྱོས་སོ། །ཁ་ཅིག་ནི་རང་སྒྲ་འབལ་ཞིང་ས་ལ་
འགྲེ་བ་སོགས་བྱེད་དོ། །བྲམ་ཟེ་དེ་ལ་བྲམ་ཟེ་ཁ་ཅིག་གིས་ཁྱོད་ནི་ཤིན་ཏུ་གདུག་
པ་ཅན་ནོ་ཞེས་སྨྱོས་སོ། །བྲམ་ཟེ་ལམ་དུ་ཞུགས་ཏེ་སོང་བ་ལས་ཐམས་ཅད་ཀྱིས་
258



ས་སྐྱ་ལེགས་བཤད་ཀྱི་འགྲེལ་བ།
སྤྱོས་ནས་ཁ་ཟས་མི་སྟེར་བས་ཉམ་ཐག་པར་གྱུར་ལ། རྒྱལ་བོའི་དབུ་རུལ་ཞིང་
དྲི་མནམ་པ་དང་། བྱི་མ་པེ་ན་ཚེ་འཕོས་པའི་གཏམ་ཐོས་པས་ཐོག་མ་རེ་བའི་
སེམས་ལྟར་མ་གྱུར་ནས་རྒྱལ་བོའི་མགོ་བོ་ས་ལ་བོར་ནས། མྱ་ངན་གྱིས་ཡིད་
མུག་སྟེ་མདོ་ལས་ཁྲག་བསྐྱུགས་ཏེ་ཤིའོ། །བྱི་མ་པེ་ན་དང་བྲམ་ཟེ་གཉིས་ཀ་ཚེ་
འཕོས་ནས་མནར་མེད་པའི་དམྱལ་བར་སྐྱེས་སོ། །རྒྱལ་བོ་ཟླ་འོད་ཀྱི་མྱ་ངན་
གྱིས་གདུངས་ཏེ་ཚེ་འཕོས་པ་རྣམས་ནི་མཐོ་རིས་ཀྱི་ལྷར་སྐྱེས་སོ། །རྒྱལ་བོ་ཟླ་
འོད་སྟོན་པ་སངས་རྒྱས། བྱི་མ་པེ་ན་བདུད་སྡིག་ཅན། བྲམ་ཟེ་དེ་ནི་ལྷ་སྦྱིན།
ཤིང་གི་ལྷ་དེ་མོའུ་གལ། བློན་པོ་ཟླ་བ་ཆེན་པོ་ཤཱ་རིའི་བུ་ཞེས་མདོ་སྡེ་དག་ལས་
སོ། །
འདི་བཤེས་འདི་ནི་དགྲ་བོ་ཞེས། །
བློ་གྲོས་ཆུང་རྣམས་སོ་སོར་འབྱེད། །
བློ་ཆེན་ཀུན་ལ་བྱམས་པ་ལ། །
ཕན་བྱེད་གང་ཡིན་ངེས་པ་མེད། །
འདི་ནི་གཉེན་བཤེས་འདི་ནི་དགྲ་བོ་ཞེས་བློ་གྲོས་ཆུང་བ་རྣམས་ཀྱིས་སོ་་་་
སོར་འབྱེད་ཅིང་། བློ་གྲོས་ཆེན་པོ་ཀུན་ལ་བྱམས་པས་ན་དེ་ལ་ཕན་པར་བྱེད་
པའང་དགྲ་གཉེན་གང་ཡིན་ངེས་པ་མེད་པའོ། །
ཡོན་ཏན་ལྡན་པ་ཡོན་ཏན་ལ། །
259



ལེགས་བཤད་བསྟན་བཅོས་ཕྱོགས་བསྒྲིགས།
དགའ་ཡི་ཡོན་ཏན་མེད་རྣམས་མིན། །
སྦྲང་རྩི་འཛིན་པ་མེ་ཏོག་ལ། །
དགའ་ཡི་ཤ་སྦྲང་དེ་ལྟ་མིན། །
ཡོན་ཏན་དང་ལྡན་པ་དག་ཡོན་ཏན་ལ་དགའ་ཡི། ཡོན་ཏན་མེད་པ་
རྣམས་དེ་ལྟར་དུ་ཡོན་ཏན་ལ་དགའ་བ་མ་ཡིན་ཏེ། བུང་བ་སྦྲང་རྩི་འཛིན་པ་
རྣམས་མེ་ཏོག་ལ་དགའ་ཡི། ཤ་སྦྲང་མེ་ཏོག་ལ་དེ་ལྟ་བུར་དགའ་བ་མ་ཡིན་པ་
བཞིན་ནོ། །
མཁས་པ་མཁས་པའི་ནང་ན་མཛེས། །
བླུན་པོས་མཁས་པ་ཇི་ལྟར་གོ །
ཙན་དན་གསེར་བས་རིན་ཆེ་ལ། །
བླུན་པོས་སོལ་བར་བྱས་ལ་ལྟོས། །
མཁས་པ་དག་མཁས་པའི་ནང་དུ་ཕྱིན་ན་མཛེས་ཤིང་བླུན་པོ་རྣམས་ཀྱིས་་་
མཁས་པའི་ཡོན་ཏན་ཇི་ལྟར་གོ་བར་མི་འགྱུར་ཏེ། ཙན་དན་ཤིན་ཏུ་བཟང་བ་
གསེར་ལས་རིན་ཆེ་བ་མི་ཞིག་གིས་སོལ་བར་བྱས་ཏེ་བཙོངས་ཞེས་ཐོས་པ་ལ་་་་་
ལྟོས་དང་དེ་ལྟ་བུའོ། །དེ་ཡང་བླུན་པོ་ཞིག་ལ་ཙན་དན་གོར་ཤི་ཤ་རྨད་དུ་བྱུང་
བ་ཞིག་ཡོད་པས། དེ་ས་ཕྱོགས་ཀུན་ཏུ་བཙོངས་ཀྱང་ཉོ་བར་འདོད་པ་མ་རྙེད་
དེ། ཁང་སྟོང་ཞིག་ཏུ་ཉལ་བ་ན་སོལ་བ་འཚོང་བ་ཞིག་ཀྱང་དེར་བྱུང་བས།
26)



ས་སྐྱ་ལེགས་བཤད་ཀྱི་འགྲེལ་བ།
གཏམ་གླེང་བ་ན་ཙན་དན་གྱི་བདག་པོ་ན་རེ། ཡུལ་ཕྱོགས་འདི་ན་ཚོང་ཟོང་ཉོ་
བ་ཡེ་མི་གདའོ་ཞེའོ། །ཡང་ནངས་པར་གཉིས་ཀ་སོ་སོར་ཚོང་ལ་ཕྱིན་ནས།
དགོང་མོ་དེར་འདུས་པ་ན་དེའི་སོལ་བ་ལོམ་པར་མཐོང་ནས། ཁོ་ཡིས་བསམ་པ་
ཀྭ་ཡེ་ཐབས་ཁྱད་པར་ཅན་ཞིག་ཁོ་བོས་ད་གདོད་རྙེད་དོ་སྙམ་སྟེ། ཙན་དན་དེ་
སོལ་བར་བཏང་ནས་བཙོངས་པས་ལོམ་པས་བླུན་པོ་དེ་དགའ་སྟེ་ཁེ་སྙམ་དུ་་་་་
སེམས་ཏེ་འདུག་གོ །དེ་བཞིན་དུ་སྐྱེ་བོ་བླུན་པོས་མཁས་པའི་ཁྱད་པར་རྣམས་མ་
རྟོགས་ཤིང་། ཅུང་ཟད་རྟོགས་སུ་ཟིན་ཀྱང་དེ་ལ་མཆོག་དམན་དམ་པར་འཛིན་
པ་དེ་དག་སྤངས་ཏེ། དམ་པའི་སྐྱེ་བོ་གཉིས་ཡིན་ཏེ། ཡང་ན་ཀུན་གྱིས་བཀུར་
བའམ། ཡང་ན་ནགས་སུ་ལེགས་པར་གནས་སོ། །ཞེས་པས་སོ། །
མཁས་པ་རང་གིས་དཔྱོད་ཤེས་ཀྱི། །
བླུན་པོ་གྲགས་པའི་རྗེས་སུ་འབྲང་། །
ཁྱི་རྒན་ཀུ་ཅོ་འདོན་པ་ན། །
རྒྱུ་མཚན་མེད་པར་གཞན་དག་རྒྱུག །
ལེགས་ཉེས་བྱ་བ་གང་ཡང་མཁས་པ་རང་གིས་དཔྱོད་པར་ཤེས་ཀྱི། བླུན་
པོ་རང་གིས་དཔྱོད་མི་ཤེས་པར་གྲགས་པ་གང་ཡིན་གྱི་རྗེས་སུ་འབྲང་སྲིད་དེ།
ཁྱི་རྒན་ཞིག་ཀུ་ཅོ་འདོན་པ་ན་རྒྱུ་མཚན་ཅི་ཡང་མེད་པར་གཞན་དག་ཀྱང་རྒྱུག་་
པར་བྱེད་པ་བཞིན་ནོ། །དེ་ལྟ་བུ་མ་བརྟགས་པར་འཇུག་པ་ནི་བློ་དམན་པ་ཕལ་
261



ལེགས་བཤད་བསྟན་བཅོས་ཕྱོགས་བསྒྲིགས།
ཆེ་བར་འབྱུང་སྟེ། སྔོན་བྱུང་བ་ཆུ་ཀླུང་ཡིད་འགྲམ་ཟེར་བ་ཞིག་ན་རི་བོང་ཞིག་
ཡོད་པའི་ཐད་དུ་ཆུ་ནང་དུ་ཤིང་གི་ཡལ་ག་ཅུང་ཟད་ཅིག་ལྷུང་སྟེ་སྒྲ་བྱུང་བས།
ཁོ་སྐྲག་སྟེ་བྲོས་པ་དང་དེ་རང་གི་ཟླ་བོ་རི་བོང་གཞན་དག་ན་རེ་ཅི་ཉེས་ཟེར་བ་
དང༌། ཁོ་ན་རེ་ཅལ་བྱུང་ངོ་སྨྲས་པས། དེ་ཐམས་ཅད་བྲོས་ཏེ་སོང་བ་ན། རི་
དྭགས་དང་ཝ་སྐྱེས་ལ་སོགས་པ་རྣམས་ཀྱིས་དྲིས། ཅལ་བྱུང་ངོ་ཞེས་ལན་བཏབ།
དེ་དག་ཐམས་ཅད་ཀྱང་རྒྱུགས་ཏེ་བྲོས་སོ། །དེ་བཞིན་དུ་སྤྱང་ཀི་དང་སྟག་
གཟིག་དང་དོམ་དྲེད་དང་གླང་བོ་ཆེ་ལ་སོགས་པ་ཐམས་ཅད་ཀྱང་བྲོས་སོ། །
མཐར་སེང་གེ་དང་འཕྲད་པས་དེས་དྲིས། སྔར་བཞིན་ལན་བཏབ་པས་དེས་ཅི་
ལྟ་བུ་ཞིག་སྙམ་སྟེ་ཅུང་ཟད་ཅིག་བྲོས་པ་དང་། སེང་གེ་ན་རེ་སྡོད་དང་ཞེས་ཏེ་
ཅལ་རང་ཅི་ལ་ཟེར་ཞེའོ། །བློ་གསལ་རྣམས་ཀྱིས་སྨྲས་པ་དེ་བསྟན་དུ་ཡོད་དོ་
ཞེས་ཏེ་ཐམས་ཅད་སྔར་གྱི་ཤུལ་དུ་སོང་བ་དང་། ཆུའི་ནང་དུ་ཤིང་བུ་ཚལ་བ་
ཞིག་འདུག་པ་མཐོང་བ་དང་། ཁོ་ན་རེ་འདི་ལགས་སོ་ཞེས་སོ། །དེ་བས་ན་ཤིང་
བུ་ཆུ་ནང་དུ་ལྟུང་བ་ལ་སྙམ་ལ་གནས་པའི་སྐྱེ་བོ་ཉམ་ཐག་ལྟ་བུ་སྤངས་ཏེ། རི་
དྭགས་ཀྱི་རྒྱལ་བོ་ལྟར་བརྟགས་ཤིང་དཔྱད་པར་བྱ་དགོས་སོ་ཞེས་པའོ། །
མཁས་པ་ཤིན་ཏུ་རྒུད་ན་ཡང་། །
ལེགས་བཤད་གཏམ་གྱིས་གཞན་དགའ་བྱེད། །
བླུན་པོ་འབྱོར་བར་གྱུར་ཚེ་ཡང་། །
262



ས་སྐྱ་ལེགས་བཤད་ཀྱི་འགྲེལ་བ།
རྩོད་པ་ཁོ་ནས་རང་གཞན་སྲེག །
མཁས་པ་དག་ཤིན་ཏུ་རྒུད་པར་གྱུར་ནའང་ལེགས་པར་བཤད་པའི་གཏམ་
གྱིས་གཞན་དག་དགའ་བར་བྱེད་ལ། བླུན་པོ་རྣམས་ལ་འབྱོར་བ་ཆེན་པོ་
ཐོབ་པར་གྱུར་པའི་ཚེ་ནའང་རྩོད་པ་ཁོ་ནས་རང་གཞན་བསྲེགས་པར་བྱེད་པ་་་་
ཡིན་ནོ། །མཁས་པ་རྒྱུད་ཀྱང་ལེགས་བཤད་ཀྱིས་གཞན་དག་དགའ་བར་བྱེད་པ་
ནི་རྒྱལ་བུ་དགེ་དོན་དམུས་ལོང་གི་སྐབས་སུ་སྙན་ངག་སོགས་ཀྱིས་གཞན་དག་་་་
དགའ་བར་བྱས་པ་གོང་དུ་གསལ་བར་བཤད་པ་དང་མཚུངས་སོ། །
ཁ་ཅིག་སྨྲ་བས་གྲུབ་པར་རྩི། །
ལ་ལ་མི་སྨྲ་དོན་ལ་འབད། །
ཁྱི་ངན་དགྲ་ལ་ཁུས་འདེབས་ཏེ། །
ཆུ་སྐྱུར་བྱི་ལ་སྒྲ་མེད་འཇབ། །
ཁ་ཅིག་གིས་བྱ་བ་གང་ཡང་སྨྲ་བས་གྲུབ་པར་རྩི་ཞིང་དེ་ལྟར་བྱེད་ལ། ལ་
ལ་ཞིག་གིས་མི་སྨྲ་བར་དོན་ལ་འབད་པས་འགྲུབ་སྟེ། ཁྱི་ངན་དག་གིས་དགྲ་བོ་
མཐོང་བ་ལ་ཁུས་འདེབས་ཤིང་རྒྱུག་ལ། ཆུ་སྐྱུར་གྱིས་ཉ་སོགས་དང་། བྱི་ལས་བྱི་
བ་སོགས་གསོད་པའི་ཚེ་སྒྲ་མེད་པར་འཇིབ་པར་བྱེད་པ་བཞིན་ནོ། །
དམ་པ་རྒོལ་ཡང་ཕན་པ་སྒྲུབ། །
263



ལེགས་བཤད་བསྟན་བཅོས་ཕྱོགས་བསྒྲིགས།
སྐྱེ་བོ་ངན་པ་མཛའ་ཡང་གནོད། །
ལྷ་རྣམས་ཁྲོ་བས་སེམས་ཅན་སྲུང་། །
གཤིན་རྗེ་འཛུམ་ཡང་ཕ་རོལ་གསོད། །
དོམ་པས་གཞན་ལ་རྒོལ་ཡང་དེ་ལ་ཕན་པ་སྒྲུབ་ཅིང་སྐྱེ་བོ་ངན་པས་མཛའ་
བའི་སྤྱོད་པ་བྱས་ཀྱང་གཞན་ལ་གནོད་དེ། ལྷ་རྣམས་ཁྲོ་བར་གྱུར་ཀྱང་སེམས་
ཅན་བསྲུང་བར་བྱེད་ལ་གཤིན་རྗེ་འཛུམ་པར་གྱུར་ཀྱང་ཕ་རོལ་གསོད་པར་བྱེད་
པ་ལྟ་བུའོ། །
སྐྱེ་བོ་དམ་པ་རིན་ཆེན་བཞིན། །
རྣམ་པ་ཀུན་ཏུ་འགྱུར་ལྡོག་མེད། །
སྐྱེ་བོ་ངན་པ་སྲང་མདའ་བཞིན། །
ཅུང་ཟད་ཙམ་གྱིས་མཐོ་དམའ་བྱེད། །
སྐྱེ་བོ་དམ་པ་རྣམས་ནི་རིན་པོ་ཆེ་བཞིན་དུ་བྱ་བ་གང་ལའང་རྣམ་པ་ཀུན་་་་
ཏུ་འགྱུར་ལྡོག་མེད་ལ། སྐྱེ་བོ་ངན་པ་རྣམས་ནི་སྲང་མདའ་བཞིན་དུ་ལེགས་ཉེས་
ཅུང་ཟད་ཙམ་ཀྱིས་ཀྱང་དགའ་སྡུག་མཐོ་དམན་སྣ་ཚོགས་བྱེད་པ་ཡིན་ནོ། །
བློ་མཐུན་རིང་ན་གནས་ཀྱང་ཕན། །
མི་མཐུན་ཉེ་ན་ལྷག་པར་འབྲལ། །
264



ས་སྐྱ་ལེགས་བཤད་ཀྱི་འགྲེལ་བ།
འདམ་སྐྱེས་འདམ་གྱིས་མི་གོས་ལ། །
དེ་ཉིད་ཉི་མས་རྟག་ཏུ་སྐྱོང་། །
བློ་མཐུན་ས་ཐག་རིང་ན་གནས་ཀྱང་ཕན་པར་འགྱུར་ལ། མི་མཐུན་ཉེ་ན་
ལྷག་པར་འབྲལ་བར་འགྱུར་ཏེ། འདམ་སྐྱེས་པདྨ་འདམ་གྱིས་མི་གོས་པར་
འགྱུར་ལ། དེ་ཉིད་ཉི་མས་རྟག་ཏུ་སྐྱོང་བར་བྱེད་པ་ལྟ་བུའོ། །
ཇི་སྲིད་ངོ་ཚ་ཡོད་གྱུར་པ། །
དེ་སྲིད་ཡོན་ཏན་རྒྱན་གྱི་མཆོག །
ངོ་ཚ་བརྒལ་ན་ཡོན་ཏན་ཉིད། །
ཕྱོགས་སུ་བྱས་ཏེ་གཏམ་ངན་འཕེལ། །
མཁས་པ་གང་ཞིག་ཇི་སྲིད་ངོ་ཚ་ཤེས་ཤིང་བག་ཡོད་པར་འགྱུར་བ་དེ་སྲིད་
དུ་དེའི་ཡོན་ཏན་ནི་རྒྱན་གྱི་མཆོག་ཡིན་ཞིང་། ངོ་ཚ་བརྒལ་ན་ཡོན་ཏན་ཉིད་
ཀྱང་ཕྱོགས་སུ་བྱས་ཏེ་གཏམ་ངན་འཕེལ་བར་འགྱུར་བ་ཡིན་ནོ །
དམ་པ་མ་བཅོལ་ལེགས་པར་སྟོན། །
དམན་ལ་དྲིས་ཀྱང་ལོག་པར་བཤད། །
རྒྱལ་བའི་སྲས་ལ་བརྙས་ཀྱང་བརྩེ། །
འཆི་བདག་མཆོད་ཀྱང་གསོད་པ་ཡིན། །
265



ལེགས་བཤད་བསྟན་བཅོས་ཕྱོགས་བསྒྲིགས།
དམ་པ་དག་མ་བཅོལ་ཡང་ལེགས་པར་སྟོན་པར་བྱེད་ཅིང་དམན་པ་་་་་་་་
རྣམས་ལ་དྲིས་ཀྱང་ལོག་པར་བཤད་དེ། རྒྱལ་སྲས་བྱང་ཆུབ་སེམས་དཔའ་
རྣམས་ལ་བརྙས་ཀྱང་བརྩེ་ལ། འཆི་བདག་གཤིན་རྗེ་ལ་མཆོད་ཀྱང་ནམ་ཞིག་ཁོ་
ཡིས་གསོད་པར་བྱེད་པ་བཞིན་ནོ། །སྔོན་སྟོན་པ་སངས་རྒྱས་བྱང་ཆུབ་སེམས་
དཔའི་སྤྱོད་པ་མཛད་དུས། བྱང་ཆུབ་སེམས་དཔའ་སྤྲེའུ་ཞིག་ཏུ་སྐུའི་སྐྱེ་བ་ .
བཞེས་ནས། ནགས་སྟུག་པོར་སྤྲེའུ་རྣམས་ལ་རིགས་དང་མཐུན་པའི་སྒོ་ནས་
ཆོས་སྟོན་ཅིང་བཞུགས་པའི་ཚེ། གྲོང་གི་མི་ཞིག་གིས་བ་སྟོར་བ་ཚོལ་དུ་ཕྱོགས་
ཀུན་ཏུ་རྒྱུག་པའི་མཐར་ལམ་དོར་ནས་ཕྱོགས་དེར་སླེབས་སོ། །དེར་བཀྲེས་པ་
དང་སྐོམ་པ་དང་ཚ་བ་དང་ངལ་ཞིང་ཡིད་མི་དགའ་བའི་སེམས་ནི་ཁོང་བའི་་་་་
ནང་སྟོང་སྟེ་ཤིང་གི་དྲུང་དུ་འདུག་པ་དང་ཤིང་ཏིན་ཏུའི་འབྲས་བུ་སྨིན་ནས་་་་་
ལྷགས་པ་ཁ་དོག་སེར་བོ་ཉུང་ཞིག་མཐོང་ངོ་། །མི་དེས་དེ་མྱངས་པ་ན། བཀྲེས་
པའི་ཉེན་པ་ཞི་ཞིང་རབ་ཏུ་ཞིམ་པ་དང་ཕན་ཚུན་དུ་བཙལ་ཞིང་བལྟས་པས།
ཤིང་ཏིན་ཏུ་ཞིག་གད་པ་གཡང་ས་ཆེ་བའི་ཁ་ནས་ཡལ་ག་འབྲས་བུ་སྨིན་པ་ཞིག་
མཐོང་ངོ༌། །མི་དེས་འབྲས་བུ་འདོད་པའི་ཕྱིར་རིའི་གད་པ་གཡང་ཟབ་པ་དེ་ལ་
འཛེགས་ཏེ། རིམ་གྱིས་ཤིང་ཏིན་ཏུ་དེའི་འབྲས་བུ་འཐོག་ཅིང་འཇིབས་པ་ན།
ལྗོན་ཤིང་གི་ཡལ་ག་དེ་དང་ཁོ་གཉིས་རིའི་ཁོ་ར་ཁོར་ཡུག་ཏུ་བྲག་གིས་འཁོར་བ་
ཁྲོན་པ་དང་འདྲ་བ་ཞིག་ཏུ་ལྷུང་ངོ་། །འོན་ཀྱང་ཆུ་དེའི་སྟེང་དུ་ཤིང་ལོ་ཆགས་
པའི་ཁར་ལྷུང་བས་ལུས་ནི་ཅུད་ཟད་ཀྱང་མ་བསྣད་པས་ཆུའི་ནང་ནས་ཁོ་ར་་་་་
ཁོར་ཡུག་ཏུ་བལྟས་པས། གང་ནས་ཀྱང་ཐར་བའི་ཐབས་མ་རྙེད་དེ། ངེས་པར་
266



ས་སྐྱ་ལེགས་བཤད་ཀྱི་འགྲེལ་བ།
བདག་འདི་ཉིད་དུ་འཆི་སྙམ་ནས། ཡིད་མུག་པར་གྱུར་ཅིང་གསོན་དུ་རེ་བ་ནི་
མེད། མིག་མཆི་མས་གང་བཞིན་དུ་སྨྲེ་སྔགས་འདི་སྐད་བྱུང་ངོ་། །ནགས་ཁུང་
དགོན་པ་བསྒྲོད་དཀའ་བས་སྐྱེ་བོ་འདྲུལ་ཡང་ཡོང་ས་མེད་པ་འདི་ལྟ་བུར་་་་་
བདག་ལྷུང་སྟེ། གང་དུ་བརྟགས་ཀྱང་འཆི་ལས་མེད། ཅེས་པའི་སྨྲེ་སྔགས་སྙིང་
རྗེའི་ཆེ་སྐད་དུ་འདོན་ཞིང་འདུག་པས། སྤྲེའུ་བྱང་ཆུབ་སེམས་དཔའ་དེ་ཟས་
འཚོལ་ཞིང་ནགས་གསེབ་ཏུ་བྱོན་པས་གཡང་ས་དེའི་ཁར་ཕྱིན་པ་ལས། གཅོང་
རོང་ཤིན་ཏུ་རིང་བ་ཕྱོགས་གང་ནས་ཀྱང་ཐར་བ་མེད་པ་ཞིག་ན། མི་ཞིག་
ལྟོགས་ཤིང་བཞིན་མདོག་ཉམས་པ། ལུས་རིད་ཅིང་ཉམ་ཐག་པ། སྡུག་བསྔལ་
ཞིང་མྱ་ངན་གྱི་སྨྲེ་སྔགས་འདོན་པ་མཐོང་བས་སྙིང་རྗེ་ཆེན་པོ་སྐྱེས་ནས། སྤྲེའུ་
དེས་མིའི་སྐད་དུ་སྨྲས་པ། མི་ཡིས་ཐར་བ་མ་ཡིན་པའི། །གཡང་ས་འདི་ན་
འདུག་པ་ཁྱོད། །ཅིའི་ཕྱིར་འོངས་པ་སུ་ཞིག་ཡིན། །ད་ནི་ལེགས་པར་སྨྲ་བར་
རིགས། །ཞེས་གསུངས་པས། སྤྲེའུ་དེ་ལ་ཕྱག་འཚལ་ཏེ་སྨྲས་པ། ལྷ་དཔལ་
བདག་ནི་མི་ཞིག་ལགས༑ །འཁྱམས་སུ་ནགས་སུ་རྒྱུ་བ་ལས། །ཤིང་གི་འབྲས་བུ་
འཚོལ་ཚོལ་ནས། །འདི་ལྟའི་ཉམ་ཉེས་བྱུང་བ་ལགས། །ཞེས་པའི་ལོ་རྒྱུས་བརྗོད་
པས། སེམས་དཔའ་ཆེན་པོ་དེ་སྙིང་རྗེས་མ་བཟོད་པར་མི་དེ་ལ་ཤིང་ཏིན་ཏུའི་
འབྲས་བུ་བཙལ་ཏེ་བྱིན་ནོ། །དེ་འདོད་པར་བྱའི་ཕྱིར། གཡང་ས་དེའི་ནང་དུ་
ཞུགས་ཏེ་ཁྱོད་ངས་སྡུག་བསྔལ་དེ་ལས་ཐར་བར་བྱའོ། །ང་ལ་ཁྱོད་ཉིད་དང་
མཉམ་པའི་རྡོ་ཞིག་སྔོན་ལ་སྐུར་ཅིག་གསུངས་ནས་རྡོ་ཞིག་སྟེང་དུ་བསྐྱལ་བས་་་་
ཐོན་པ་དང་། མི་དེ་ད་ནི་བདག་གིས་ཁུར་བས་ཐེག་བསམས་ནས་མར་བྱོན་ཏེ་
267



ལེགས་བཤད་བསྟན་བཅོས་ཕྱོགས་བསྒྲིགས།
མི་དེ་ལ་སྨྲས་པ། ཚུར་ཤོག་ང་ཡི་རྒྱབ་ཏུ་ཁུར། །ཁྱོད་ནི་སྟེང་དུ་ཕྱིན་པ་དང་། །
རང་གི་ལུས་ལ་སྙིང་བོ་དག །ཕྱིན་གྱི་བར་དུ་ལེགས་པར་འཇུས། །ཞེས་གསུངས་
པས། དེས་དེ་ལྟར་བགྱིའོ་ཟེར་ནས་ཕྱག་འཚལ་ཏེ་ཞོན་ནོ། །དེར་བྱང་ཆུབ་
སེམས་དཔས་ཁུར་ནས་ཁོ་གཡང་ས་དེ་ནས་དྲངས་སོ། །འོན་ཀྱང་སྤྲེའུ་ཉམ་ཆུང་
ཞིང་། མི་ལུས་བརྗིད་ཆེ་བས་མྱུར་དུ་མ་ཐོན་ཀྱང་སྙིང་སྟོབས་དང་སྡུག་སྲན་ཆེ་
བས་སྟེང་དུ་ཐོན་ལ་སེམས་དཔའ་ཆེན་པོ་ཐང་ཚད་ཀྱང་ཁོ་སྟེང་དུ་ཕྱིན་པས་་་་་
ཐུགས་ཤིན་ཏུ་དགྱེས་སོ། །དེ་ནས་བྱང་ཆུབ་སེམས་དཔའ་རང་བཞིན་ཡོངས་སུ་
དག་པས་ཕན་བཏགས་པའི་ཕྱིར། མི་དེས་ངན་པ་བྱེད་དགོས་པ་མེད་ནས་བག་
ཕབ་ནས་སྨྲས་པ། གྲོགས་པོ་ཁྱོད་ཀྱིས་བདག་ལ་གསོན་མཛོད་དང་། །ཀུན་ནས་
བསྐོར་བའི་ནགས་ཀྱི་ས་ཕྱོགས་འདིར། །གཅན་གཟན་ཁྲོ་བོ་ཐག་ཐོག་མེད་པར་
འོངས། །ངལ་བའི་གཉིད་ཀྱི་ལོག་ལ་གསོད་ཀྱང་སྲིད། །ང་ནི་ངལ་ཞིང་ལུས་ཀྱང་
རབ་ཏུ་མྱུ། །དེ་བས་ཅུང་ཟད་ང་ནི་ཉལ་བ་འདོད། །དེའི་ཕྱིར་ཁྱོད་ཀྱིས་ཕྱོགས་
སུ་མིག་ལྟོས་ལ། །ང་དང་ཁྱོད་ཉིད་གཉིས་ཀ་བསྲུང་བར་གྱིས། །ཞེས་སོ། །དེ་
ནས་དུལ་བ་ལྟར་སྣང་ཞིང་། ཚུལ་ཆོས་ལ་མཁས་པའི་མི་ངན་དེས་བསྲུང་བར་
ཁས་བླངས་སོ། །སེམས་དཔའ་ཉིད་རྡོ་ལེབ་སྔོན་པོ་ཞིག་གི་སྟེང་དུ་གཉིད་ལོག་
གོ །དེ་ནས་མི་དེས་བསམ་པ་ནགས་ཁྲོད་འདི་ནས་ཇི་ལྟར་ཐར་ལ། ཡུལ་དུ་འགྲོ་
བ་ལ་ཟ་རྒྱུ་མེད་པས་སྤྲེའུ་འདི་རང་བསད་ནས་ངེས་པར་འདིའི་ཤ་འདིས་ལམ་་་
རྒྱགས་བྱ་ཞིང་བདག་གི་ལུས་གསོ་བར་བྱས་ལ། ཕྱིས་རང་གི་ཡུལ་དུ་ཕྱིན་པ་
དང་སྡིག་སྦྱོང་བྱས་པས་ཆོག་བསམས་ཏེ། མི་ངན་པ་དེས་བྱས་པའི་དྲིན་ནི་
268



ས་སྐྱ་ལེགས་བཤད་ཀྱི་འགྲེལ་བ།
བརྗེད། ཆོས་ཀྱི་འདུ་ཤེས་ནི་ཉམས། སྙིང་རྗེ་ནི་སྤངས་ཏེ། རྡོ་བ་ཆེན་པོ་ཞིག་
བླངས་ནས་སྤྲེའུ་གཉིད་དུ་སོང་བའི་མགོ་ལ་འཕངས་སོ། །འོན་ཀྱང་མི་དེ་བློ་མི་
བརྟན་པ་དང་། ཉམ་ཆུང་བས་རྡོའི་མཐིལ་རང་ལ་མ་ཕོག་པར་ཟུར་གྱིས་ཕོག་
པས་རྨ་བྱུང་སྟེ། སྤྲེའུ་ལུས་བདེ་བས་དེ་མ་ཐག་ཧར་ལངས་ཀྱིས་མཆོངས་ཏེ་བྲོས་
ནས་འདི་ཅི་ཡིན་ནམ་བསམས་ཏེ་བལྟས་པས། ཁོ་མིན་པ་གཅན་གཟན་ལ་
སོགས་པ་ནི་མི་གདའ། དགྲ་སུ་བྱུང་བྱས་པས། མི་ངན་པ་དེས་ལན་མེད་པར་ཁོ་
རང་ངོ་གནོང་ཞིང་གདོང་བ་རྡུལ། ཁ་སྐམས་སྐྱེངས་ནས་འདུག སེམས་དཔས་
བསམ་པ་ངེས་པར་རང་གིས་བཏོན་པའི་མི་དེ་ཡིན་པར་ཤེས་ཤིང་རྟོགས་པ་ཤིན་
ཏུ་ཐུགས་མི་མུག་ཅིང་། ལྷག་པར་སྙིང་རྗེ་སྐྱེས་ཏེ་རང་ལ་གནོད་པའི་སྡུག་
བསྔལ་མི་བསམས་པར་མི་དེས་དྲིན་ཕྱིན་ཅི་ལོག་ཏུ་བྱས་པས་ལས་ཀྱི་རྣམ་པར་་་་
སྨིན་པ་ཡོང་དགོངས་ཏེ་མ་བཟོད་ནས་སྨྲས་པ། གྲོགས་པོ་ཁྱོད་ནི་མིར་གྱུར་
ཀྱང་། །འདི་འདྲ་བ་དག་ཁྱོད་ཀྱིས་བྱས། །འཆི་བདག་ཁ་ཡི་ནང་འདྲ་བ། །
འཇིག་རྟེན་གཞན་ནས་བླང་བ་བཞིན། །གཡང་ས་འདི་ནས་ངས་ཕྱུང་ནས། །
ཁྱོད་ཀྱིས་དྲིན་ལན་ལོག་པར་བྱས། །ལས་ཀྱི་གནད་སྨིན་དེ་ཡིས་ནི། །ཁྱོད་ནི་
གཞན་དུ་ལྟུང་བར་འགྱུར། །ཞེས་སྤྲེའུ་དེས་མི་དེ་ལ་མྱ་ངན་བྱས་ཏེ། ཁྱོད་དེ་ལྟ་
བུ་བྱེད་པ་ཤིན་ཏུ་མ་ལེགས། ད་ངས་ཡུལ་དུ་འགྲོ་བའི་ལམ་བསྟན་ཟེར་ནས།
ཁོས་རྡོས་མི་སྟེགས་པའི་སར་སྔོན་ལ་བྱོན་གྱིན་ལམ་བསྟན་ཏེ་གྲོང་དང་ཉེ་བའི་་་
སར་བསྐྱལ་ལོ། །དེ་ལ་བྱང་ཆུབ་སེམས་དཔས་སྨྲས་པ། ད་ཁྱོད་རང་ཡུལ་ལ་བདེ་
བར་སོང་ལ་སྡིག་པའི་ལས་སྤོངས། སྔ་མའི་ཉེས་པ་སྦྱོང་ལ་འབོད་ཅེས་བསྒོས་ཏེ།
269



ལེགས་བཤད་བསྟན་བཅོས་ཕྱོགས་བསྒྲིགས།
སླར་ནགས་ཀྱི་ནང་དུ་སོང་ངོ༌། །དེ་ནས་མི་དེ་རང་གི་ཡུལ་མཐོང་བའི་ནགས་
འདབས་སུ་ཕྱིན། རང་གིས་སྡིག་པའི་ལས་མི་ཟད་པ་བྱས་པས། འགྱོད་པའི་
མིས་སེམས་གདུངས་ནས་དེ་མ་ཐག་མི་དེ་ལ་མཛེའི་ནད་ཆེན་པོས་བཏབ་སྟེ། ཤུ་
བ་མིའི་གཟུགས་འདྲ་བ་འཇིགས་སུ་རུང་བ་ཞིག་བྱུང་ནས་གྲོང་དུ་འགྲོ་མ་ནུས་
པར་ཤ་སྦྲང་གི་ཚོགས་ཀྱིས་གཙེས་པས་སྡུག་བསྔལ་ཞིང་དེ་ཉིད་དུ་གནས་སོ། །
དེའི་ཚེ་ཡུལ་དེའི་རྒྱལ་བོ་ཆེན་པོ་ཞིག་སྐྱོ་བ་སེང་བ་ལ་ནགས་གསེབ་ཏུ་བྱོན་པ་་་
ལས་མི་དེ་མཐོང་བས་མིའི་གཟུགས་ཡིན་པར་ཡིད་མ་ཆེས་ནས་སྨྲས་པ། ཁྱོད་ནི་
འདྲེའམ་བདུད་ཀྱི་གཟུགས་སམ་སྲུལ་པོའམ། ནད་སྣ་མང་བོ་ཚོགས་པའི་ནད་
ཀྱི་ནང་ནས་གང་ཞིག་ཡིན། འདི་ལྟ་བུའི་འཇིགས་པ་སུ་ཡིན་བྱས་པས། དེས་
ཕྱག་འཚལ་ནས་སྨྲས་པ། རྒྱལ་བོ་ཆེན་པོ་བདག་ནི་མི་ལགས་སོ་ཞེས་ཟེར་བས།
རྒྱལ་བོས་འོ་ན་ཅིའི་ཕྱིར་འདི་ལྟར་གྱུར་ཅེས་དྲིས་པས། དེ་ལ་བདག་གིས་ཉེས་
པ་སྤྱད་པ་རྣམས་བསྟན་པས་སྨྲས་པ། བྱམས་ལ་སྙིང་རྗེ་རིངས་བྱས་པས། །མེ་
ཏོག་འདི་ནི་རེ་ཞིག་མྱོང་། །དེ་བས་རབ་ཏུ་མི་བཟད་པའི། །འབྲས་བུ་གཞན་ནི་
སླད་ཀྱིས་མཆིས། །དེ་བས་བྱམས་ལ་སྙིང་རིངས་པ། །དགྲ་བོ་བཞིན་དུ་བལྟ་བར་
རིགས། །རང་བཞིན་བྱམས་པའི་མཛའ་བཤེས་ལ། །རང་བཞིན་བྱམས་པས་བལྟ་
བར་མཛོད། །ཅེས་ཟེར་ནས་སྔར་གྱི་ལོ་རྒྱུས་རྣམས་བསྙད་ནས། དེ་ཉིད་དུ་ཚེ་ལ་
མཐོང་ཆོས་ཀྱི་འབྲས་བུ་བསྟན་ནས། ཕྱི་མ་རྣམ་སྨོན་གྱི་འབྲས་བུ་བསྟན་པའི་
ཕྱིར། དེ་མ་ཐག་ཏུ་ས་ལ་སེར་ཁ་ཆེན་པོ་བྱུང་ནས། ལུས་དེ་མ་སྤངས་པར་ས་ལ་
ཐིམ་མོ། །ཞེས་སོ། །དེར་ཚེའི་དུས་བྱས་ནས་སེམས་ཅན་དམྱལ་བ་ཆེན་པོར་ལྷུང་
_270



ས་སྐྱ་ལེགས་བཤད་ཀྱི་འགྲེལ་བ།
ནས་ལོ་དཔག་ཏུ་མེད་པར་སྡུག་བསྔལ་མྱོང་ངོ༌། །དེས་ན་བྱང་ཆུབ་སེམས་
དཔའ་སྤྲེའུར་གྱུར་པའི་ཚེ་ནའང་སེམས་ཅན་ལ་ཕན་བཏགས་ནས་དོན་མཛད་་་་
པས་སྟོན་པ་ཡང་དག་པར་རྫོགས་པའི་སངས་རྒྱས་དང་དེས་གསུངས་པའི་ཆོས་པ་
ལ་གུས་པ་དང་རིམ་གྲོ་བྱའོ་ཞེས་སྐྱེས་རབས་ལས་གསུངས་སོ། །
གཅིག་ལ་ཕན་པར་འགྱུར་བ་ཡི། །
བྱ་བ་གཞན་ལ་གནོད་པ་སྲིད། །
ཟླ་བ་ཤར་ན་ཀུ་མུ་ད། །།
ཁ་འབྱེད་འགྱུར་གྱི་པདྨོ་ཟུམ། །
གཅིག་ལ་ཕན་པར་འགྱུར་བའི་བྱ་བ་ནི་གཞན་ཞིག་ལ་གནོད་པར་འགྱུར་་་་
བའང་སྲིད་དེ། ཟླ་བ་ཤར་བ་ན་ཀུ་མུ་ད་ཁ་འབྱེད་པར་འགྱུར་གྱིས། པདྨ་ཁ་
ཟུམ་པར་འགྱུར་བ་ལྟ་བུའོ། །
ཉེས་པ་ལ་ལས་དོན་གྲུབ་པ། །
བྱུང་ཡང་མཁས་རྣམས་ག་ལ་སྨོན། །
ལེགས་པར་བསྒྲུབས་ཀྱང་སྐྱོན་སྲིད་མོད། །
དེ་ལ་མཁས་རྣམས་ཁྲེལ་བ་མེད། །
ཉེས་པའི་བྱ་བ་བྱས་པ་ལས་ཀྱང་དོན་འགྲུབ་པ་བྱུང་ནའང་། དེ་ལ་མཁས་
271



ལེགས་བཤད་བསྟན་བཅོས་ཕྱོགས་བསྒྲིགས།
པ་རྣམས་སྨོན་པ་མི་སྲིད་ལ། བྱ་བ་ལེགས་པར་བསྒྲུབས་པ་ལས་ཀྱང་སྐྱོན་བྱུང་
བ་སྲིད་མོད་ཀྱི། དེ་ལ་མཁས་པ་རྣམས་ཀྱིས་ཁྲེལ་བ་མེད་པ་ཡིན་ནོ། །
རྙེད་པ་ལ་ལ་རྙེད་པ་སྟེ། །
རྙེད་པ་ལ་ལ་དགྲ་བོ་ཡིན། །
རྒོད་མ་མངལ་ལྡན་ནོར་འཕེལ་བྱེད། །
དྲེའུ་མོ་སྦྲུམ་ན་འཆི་བ་རྙེད། །
རྙེད་པ་ལ་ལའང་ལེགས་ཉེས་སྣ་ཚོགས་འབྱུང་སྟེ་རྙེད་པ་ལ་ལ་རྙེད་པ་་་་་་
དངོས་ཉིད་ཡིན་ལ། རྙེད་པ་ལ་ལ་དགྲ་བོ་རྙེད་པའང་ཡིན་ཏེ། རྒོད་མ་མངལ་
དང་ལྡན་ན་ནོར་འཕེལ་བར་འགྱུར་ལ། དྲེའུ་མོ་སྦྲུམ་པར་གྱུར་ན་འཆི་བ་རྙེད་
པ་ཡིན་པ་བཞིན་ནོ། །
དམ་པ་དབྱེ་དཀའ་འདུམ་སླ་སྟེ། །
དམན་པ་དབྱེ་སླ་འདུམ་པ་དཀའ། །
ལྗོན་ཤིང་དང་ནི་སོལ་བ་ཡི། །
གཅད་དང་སྦྱོར་བའི་ཁྱད་པར་ལྟོས། །
དམ་པ་དག་ནི་དབྱེ་བ་དཀའ་ལ་འདུམ་པ་སླ་ཞིང་། དམན་པ་རྣམས་དབྱེ་
བ་སླ་ལ་འདུམ་པ་དཀའ་སྟེ། ལྗོན་ཤིང་གཅོད་དཀའ་ལ་སྦྱོར་བ་སླ་ཞིང་། སོལ་
272



ས་སྐྱ་ལེགས་བཤད་ཀྱི་འགྲེལ་བ།
བ་གཅོད་སླ་ལ་སྦྱོར་དཀའ་བའི་ཁྱད་པར་ལ་ལྟོས་དང་དེ་ལྟ་བུའོ། །
ཉམ་ཆུང་གྱུར་ཀྱང་ཟོན་བྱེད་ན། །
ཆེན་པོ་ཡིས་ཀྱང་གཞོམ་པར་དཀའ། །
ཆེན་པོ་ཡིན་ཡང་བག་ཕེབས་ན། །
ཉམ་ཆུང་རྣམས་ཀྱིས་བརླག་པ་མང་། །
ཉམ་ཆུང་བར་གྱུར་ཀྱང་བྱ་བ་གང་ལའང་ཟོན་བྱེད་ཅེས་ཚོད་ཤེས་ན་ཆེན་་
པོ་རྣམས་ཀྱང་གཞོམ་པར་དཀའ་ལ། ཆེན་པོ་ཡིས་ཀྱང་མ་བརྟགས་པར་བག་
ཕེབས་པར་བྱས་ན་ཉམ་ཆུང་རྣམས་ཀྱིས་ཀྱང་བརླག་པ་མང་བ་ཡིན་ནོ། །
ནོར་གྱིས་འབྱོར་ན་སྟོབས་ཀྱང་འཕེལ། །
ནོར་མེད་པ་ལ་སྟོབས་ཀྱང་འབྲི། །
བྱི་བ་དབྱིག་ལྡན་ནོར་ཕྲོགས་པས། །
རྐུ་བའི་ནུས་པ་ཉམས་ཞེས་ཐོས། །
ནོར་གྱིས་འབྱོར་བ་དང་ལྡན་ན་དེའི་སྟོབས་ཀྱང་འཕེལ་ལ། ནོར་མེད་པར་
གྱུར་ན་སྟོབས་ཀྱང་བྲི་བར་འགྱུར་ཏེ། རྐུན་པོ་ཞིག་གིས་བྱི་བ་དབྱིག་ལྡན་གྱི་
ནོར་ཕྲོགས་པས་རྐུན་པོ་གཞན་ཞིག་གི་རྐུ་བའི་ནུས་པ་ཆེན་པོ་ཉམས་ཉེས་གྱུར་་་་
ཞེས་ཐོས་པ་དང་མཚུངས་སོ། །དེ་ཡང་བས་མཐའ་ཞིག་ན་བྱི་བ་དབྱིག་ལྡན་
273



ལེགས་བཤད་བསྟན་བཅོས་ཕྱོགས་བསྒྲིགས།
ཞེས་བྱ་བ་རིན་ཐང་ཚད་མེད་པའི་ནོར་བུ་ཞིག་གནས་པ་ལས། དེའི་མཐུས་ཤིན་
ཏུ་བློ་སྟོབས་ཆེ་བ་རྐུ་མཁས་པ་ཞིག་ཡོད་པས། དེས་ནམ་ཞིག་ན་ཕྱོགས་དེའི་
བྲམ་ཟེ་ཞིག་ལ་བརྐུས་པ་ལས། བྲམ་ཟེ་དེ་ན་རེ། འདི་ལ་སུ་ཡིས་ཀྱང་ཟིན་གྱིས་
མི་ཐུབ་ཅིང་སྟོབས་ཀྱིས་ཀྱང་མི་བཟློག་པ་ལ་དཔགས་ན། ངེས་པར་འདི་ལ་ནོར་
ཁྱད་པར་ཅན་ཞིག་ཡོད་དོ་ཞེས་སོ། །དེ་སྐད་སྨྲས་པ་དེ་ཕྱོགས་དེ་ན་ཡོད་པའི་
རྐུན་པོ་ཀུན་ཏུ་རྒྱུ་བའི་མི། དང་བོའི་དང་བོ་མེ་ཡིས་བརྒྱན། །དབྱངས་ཀྱི་ལྔ་བ་
བསྟན་དུ་བྱས། །ལྔ་བའི་གསུམ་པོ་དང་ལྡན་ཏེ། །ཆེན་པོ་ཞེས་བྱས་ཐོས་པར་
འགྱུར། །དེས་བྲམ་ཟེ་དེའི་ཐད་དུ་སོང་སྟེ་དྲིས་པས། བྲམ་ཟེ་ན་རེ། དེ་ཡོད་
ངེས་ཏེ་རིག་བྱེད་ཀྱི་གཞུང་ལས་དེ་ལྟ་བུ་བཤད་དོ་ཞེའོ། །དེ་རྐུན་པོ་དེས་ལེགས་
པར་བརྟགས་ཏེ་སྐབས་བཙལ་བ་ན་རིང་མོ་ཞིག་ན་དེས་ནོར་བུ་ཐོབ་བོ། །དེའི་
དུས་སུ་དབྱིག་ལྡན་རང་གི་གནས་སུ་སོང་བ་དང་། དོན་དེ་མཐོང་ནས་མི་
དགའ་ཞིང་ཡི་མུག་སྟེ་གནས་པ་ན། གཞན་གྱིས་རྒྱུ་དྲིས་པས་དོན་ལྔ་མ་རྙེད།
དེས་རྐུ་བ་ལྟ་ཕར་ཞོག་གི རང་གིས་ཅུང་ཟད་སྤྱོད་པའང་བསྐྱངས་པར་མ་ནུས་
པར་གྱུར་ཏོ། །དེ་ནས་དབྱིག་ལྡན་དེས་གནས་དེ་སྤངས་ཏེ། ནགས་སུ་སོང་བ་
ལས་ཇི་ལྟར་གྱུར་པ་ནི་འོག་ནས་འབྱུང་ངོ་། །དེས་ན་ལུགས་ཀྱི་བསྟན་བཅོས་
ལས། ནོར་ནི་འཇིག་རྟེན་མི་ཡི་གཉེན། །གང་བོ་མཆོག་ཐོབ་གྱུར་ནས་ནི། །
བཤེས་གཉེན་གྲོགས་པོ་ལ་སོགས་པ། །སྔོན་མ་ཐོས་པ་རྣམས་ཀྱང་འདུ། །ནོར་
ཟད་གང་བོ་ཉམས་དུས་སུ། །ནང་མི་རྣམས་ཀྱང་མི་མགུ་འགྱུར། །ཞེས་སོ། །
274



ས་སྐྱ་ལེགས་བཤད་ཀྱི་འགྲེལ་བ
མི་གང་བསོད་ནམས་ལ་སྤྱོད་པ། །
བཏང་ཡང་ལོངས་སྤྱོད་ཆར་བཞིན་འབབ། }
བསོད་ནམས་མེད་པའི་ལོངས་སྤྱོད་དེ། །
བསགས་ཀྱང་སུ་ཡིས་ཟ་བ་སོམས། །
མི་གང་ཞིག་བསོད་ནམས་དང་ལྡན་ན་སྤྱོད་པའི་དངོས་པོ་བཏང་ཡང་་་་་་
ལོངས་སྤྱོད་ཆར་བཞིན་དུ་འབབ་ལ། བསོད་ནམས་མེད་ན་ལོངས་སྤྱོད་ཡོད་
ཀྱང་གཏོང་བ་ལྟ་ཞོག་སྤྱོད་པར་ཡང་མི་ནུས་པར་བསགས་པ་དེ་སུ་ཞིག་གིས་ཟླ་
བར་སོམས་ཤིག
དམ་པ་རེ་ཞིག་རྒུད་གྱུར་ཀྱང་། །
ཟླ་བ་བཞིན་དུ་ཡར་ངོ་འབྱུང་། །
དམན་པ་ལན་ཅིག་རྒུད་གྱུར་ན། །
མར་མེ་བཞིན་དུ་མནལ་བར་འགྱུར། །
དམ་པ་དག་ནི་རེ་ཞིག་ཏུ་ཆུད་པར་གྱུར་ཀྱང་། ཟླ་བ་ཡར་ངོ་འབྱུང་བ་
བཞིན་དུ་སོར་ཆུད་པར་འགྱུར་ལ། དམན་པ་དག་ནི་ལན་ཅིག་རྒུད་པར་གྱུར་པ་
ན། མར་མེ་མནལ་བ་བཞིན་དུ་ཉམས་པར་འགྱུར་བའོ། །
ཤེས་ལྡན་དགྲ་ལ་མིག་བསྲིངས་པས། །
ཐ་མར་དགྲ་བོ་དབང་དུ་སྡུད། །
276



ལེགས་བཤད་བསྟན་བཅོས་ཕྱོགས་བསྒྲིགས།
དྲོད་ཆུང་དགྲ་ལ་ལན་བྱས་པས། །
དཀའ་བ་རྒྱུན་མི་འཆད་པ་ཐོབ། །
ཤེས་རབ་དང་ལྡན་པ་དག་གིས་དགྲ་བོ་ལ་མིག་བསྲིངས་པར་བྱས་པས་ཐ་
མར་དགྲ་བོ་དེ་དབང་དུ་སྡུད་ནུས་ལ། དྲོད་ཆུང་དག་གིས་དགྲ་བོ་ལ་ལན་བྱས་
པས་བདག་གཞན་གྱིས་དཀའ་བ་རྒྱུན་མི་འཆད་པ་འཐོབ་པའོ། །
མཁས་པ་ཤིན་ཏུ་ཉམ་ང་བའི། །
གནས་ལ་འཛུར་ན་དཔའ་རྟགས་ཡིན། །
སེང་གེས་ཁྱུ་མཆོག་གསོད་པའི་ཚེ། །
རྭ་ལ་འཛུར་བ་ག་ལ་སྔར། །
མཁས་པ་དག་ཤིན་ཏུ་ཉམ་ང་བའི་གནས་མ་རུངས་པ་ནས་འཛུར་བ་ནི་་་་
དཔའ་བོའི་རྟགས་ཡིན་ཏེ། སེང་གེས་ཁྱུ་མཆོག་གསོད་པའི་ཚེ་ན་སེང་གེ་ཁྱུ་
མཆོག་གི་རྭ་ལ་འཛུར་བ་ག་ལ་སྡར་དེ་ལྟ་བུའོ། །
རྣམ་པ་ཀུན་ཏུ་མི་དཔྱོད་པར། །
དགྲ་ལ་མཆོང་བ་བླུན་རྟགས་ཡིན། །
མར་མེའི་འོད་ལ་འཛིངས་པ་ཡིས། །
སྦྲང་བུ་དཔའ་བོར་འགྲོའམ་ཅི། །
276



ས་སྐྱ་ལེགས་བཤད་ཀྱི་འགྲེལ་བ།
ལེགས་ཉེས་རྣམ་པ་ཀུན་ཏུ་དཔྱོད་པར་མི་བྱེད་པར་དགྲ་ཡི་ནང་དུ་་་་་་
མཆོངས་ནས་འཐབ་པ་ནི་བླུན་པོའི་རྟགས་ཡིན་ཏེ། མར་མེའི་འོད་ལ་འཛིངས་
ཞེས་དེའི་ནང་དུ་མཆོང་བར་བྱེད་པའི་སྦྲང་བུ་དཔའ་བོར་འགྲོའམ་ཅི་སྟེ་དཔའ་་
བོ་མ་ཡིན་པ་བཞིན་ནོ། །
ངན་པ་རང་རྟེན་ཁྱད་པར་འཇོམས། །
དམ་པ་གང་ལ་བརྟེན་པ་སྲུང་། །
སྲིན་བུ་རང་རྟེན་ཟད་ཟད་ཟ། །
སེང་གེ་རང་གི་ཡུལ་འཁོར་སྲུང་། }
སྐྱེ་བོ་ངན་པ་རྣམས་ཀྱིས་རང་གི་རྟེན་ཡང་ཁྱད་པར་དུ་འཇོམས་ཤིང་། །
དམ་པ་དག་གང་ལ་རྟེན་པ་དེ་ལེགས་པར་སྲུང་སྟེ། སྲིན་བུས་རང་གི་རྟེན་ཤིང་
ལ་སོགས་པ་ཆ་ཟད་ཀྱི་བར་དུ་ཟ་ལ། སེང་གེས་རང་གི་ཡུལ་དང་འཁོར་ཀུན་
སྲུང་བར་བྱེད་པ་ལྟ་བུའོ། །
དམན་རྣམས་དགོས་པ་ཆུང་ངུ་གསང་། །
གསང་དགོས་དགོས་པ་མེད་པར་སྨྲ། །
དམ་པ་དགོས་མེད་གསང་མི་འགྱུར། །
གསང་དགོས་སྲོག་ལ་བབས་ཀྱང་སྲུང་། །
277



ལེགས་བཤད་བསྟན་བཅོས་ཕྱོགས་བསྒྲིགས།
དམན་པ་རྣམས་ཀྱིས་དགོས་པ་ཆུང་དུ་གསང་བར་བྱེད་ཅིང་གསང་དགོས་
ཆེན་པོ་དགོས་པ་མེད་པར་སྨྲ་ལ། དམ་པ་རྣམས་ཀྱིས་དགོས་མེད་གསང་པོར་མི་
འགྱུར་ཞིང་གསང་དགོས་པ་སྲོག་ལ་བབས་ཀྱང་མི་སྨྲ་ལ་སྲུང་བའོ། །
དམན་པ་འབྱོར་ན་དྲེགས་རྒྱུ་སྟེ། །
དམ་པ་འབྱོར་ན་དུལ་བའི་རྒྱུ། །
ཝ་སྐྱེས་འགྲངས་ན་དྲེགས་པས་བརྒྱལ། །
སེང་གེ་འགྲངས་ན་བདེ་བར་ཉལ། །
དམན་པ་རྣམས་འབྱོར་བ་དང་ལྡན་ན་དྲེགས་པའི་རྒྱུ་ཡིན་ལ། དམ་པ་
རྣམས་འབྱོར་ན་དུལ་བའི་རྒྱུ་ཡིན་ཏེ། ཝ་སྐྱེས་འགྲངས་ན་དྲིགས་པས་བརྒྱལ་ལ།
སེང་གེ་འགྲངས་ན་བདེ་བར་ཉལ་བར་བྱེད་པ་བཞིན་ནོ། །
དམ་པ་དང་ནི་དམན་པ་ཡི། །
སྤྱོད་པ་གཉིས་ཀ་གོམས་པའི་ཤུགས། །
བུང་བ་མེ་ཏོག་འཚོལ་བ་དང་། །
ངང་བ་ཆུར་འཇུག་བསླབ་ཅི་དགོས། །
དམ་པའི་སྤྱོད་པ་དང་དམན་པའི་སྤྱོད་པ་གཉིས་ཀ་ཤུགས་ཀྱིས་བྱུང་་་་་་
ཡིན་ཏེ། བུང་བ་དག་མེ་ཏོག་འཚོལ་བ་དང་ངང་བ་ཆུར་འཇུག་པ་ནི་ཅི་ནས་
278



ས་སྐྱ་ལེགས་བཤད་ཀྱི་འགྲེལ་བ། །
བསླབ་མི་དགོས་པར་ཤེས་པ་ལྟ་བུའོ། །
རྒྱལ་ངན་དགྲ་དང་ཕྲད་པ་ན། །
རང་གི་འཁོར་ལ་ཆད་པས་གཅོད། །
དོན་མ་གྲུབ་པའི་བླུན་པོ་འགའ། །
རང་ཉིད་འགེགས་ཏེ་འཆི་བ་ཡོད། །
རྒྱལ་བོ་ངན་པ་དག་དང་ཕྲད་པ་ན་རང་གི་འཁོར་ལ་ཆད་པ་གཅོད་པར་་་་་
བྱེད་དེ། བླུན་པོ་འགའི་དོན་མ་འགྲུབ་པ་དང་རང་ཉིད་འགེགས་ཏེ་འཆི་བ་ཡོད་
པ་དང་མཚུངས་སོ། །
ཆོས་རྒྱལ་དགྲ་དང་ཕྲད་པ་ན། །
ལྷག་པར་འཁོར་ལ་བྱམས་པ་སྐྱེ། །
ན་བའི་བུ་ལ་ཁྱད་པར་དུ། །
མ་ནི་གདུང་བ་སྐྱེ་བར་འདུག །
ཆོས་རྒྱལ་དག་དག་དང་ཕྲད་པར་གྱུར་པ་ན་འཁོར་ལ་ལྷག་པར་བྱམས་པ་
སྐྱེ་བར་འགྱུར་ཏེ། བུ་ན་བར་གྱུར་ན་མ་ནི་གདུང་བ་ཁྱད་པར་དུ་སྐྱེ་བར་འགྱུར་
བ་བཞིན་ནོ། །
279



ལེགས་བཤད་བསྟན་བཅོས་ཕྱོགས་བསྒྲིགས།
སྐྱེ་བོ་དམ་པ་ངན་པ་དང་། །
འགྲོགས་ན་ངན་པའི་ཤན་དུ་འགྱུར། །
གང་གཱའི་ཆུ་ནི་རབ་ཞིམ་པ། །
རྒྱ་མཚོར་སླེབས་ན་བ་ཚྭར་འགྱུར། །
སྐྱེ་བོ་དམ་པ་དག་ཀྱང་ངན་པ་དང་འགྲོགས་ན་ངན་པའི་ཤན་དུ་འགྱུར་་་་་
སྲིད་དེ། གང་གཱའི་ཆུ་ནི་རབ་ཏུ་ཞིམ་པ་ཡིན་ཀྱང་རྒྱ་མཚོར་སླེབས་པ་ན་ཚྭ་བར་
འགྱུར་བ་ལྟ་བུའོ། །
དམན་པས་སྐྱེ་བོ་མཆོག་བསྟེན་ན། །
སྐྱེ་བོ་དམ་པའི་སྤྱོད་པ་འབྱུང༌། །
གླ་རྩིས་བྱུགས་པའི་གང་ཟག་ལ། །
གླ་རྩིའི་དྲི་ཞིམ་འབྱུང་ལ་ལྟོས། །
དམན་པས་སྐྱེ་བོ་མཆོག་ལེགས་པར་བསྟེན་ན་དེ་ལ་སྐྱེ་བོ་དམ་པའི་སྤྱོད་པ་
འབྱུང་བའང་སྲིད་དེ། གང་ཟག་ཕལ་བས་གོས་ལ་གླ་རྩིས་བྱུགས་པ་དེ་ལ་གླ་
རྩིའི་དྲི་ཞིམ་པོ་འབྱུང་བ་ལ་ལྟོས་དང་དེ་བཞིན་ནོ། །
ལྷུན་པོ་ཅིས་ཀྱང་མི་འགུལ་བ། །
དེ་བཞིན་བདག་ཉིད་ཆེན་པོ་བརྟན། །
280



ས་སྐྱ་ལེགས་བཤད་ཀྱི་འགྲེལ་བ།
ཤིང་བལ་ཆུང་ངུ་གཡོ་བ་ལྟར། ། །
དམན་པའི་སྤྱོད་པ་འགྱུར་ལྡོག་ཆེ། །
རི་རབ་ལྷུན་པོ་ཅིས་ཀྱང་བསྒུལ་མི་ནུས་པ་དེ་བཞིན་དུ་བདག་ཉིད་ཆེན་་་་་
པོའི་སྤྱོད་པ་རབ་ཏུ་བརྟན་ལ། ཤིང་བལ་རླུང་ཆུང་ངུ་ལ་སོགས་པ་ཅུང་ཟད་
ཙམ་གྱིས་གཡོ་བར་བྱེད་པ་ལྟར་དམན་པའི་སྤྱོད་པར་ཤིན་ཏུ་འགྱུར་ལྡོག་ཆེ་བ་་་
ཡིན་ནོ། །
རབ་ཏུ་བྱེད་པ་ལྔ་བ། ངན་སྤྱོད་བརྟག་པ།
གཡོ་ཅན་སྙན་པར་སྨྲ་བ་ནི༑ །
རང་དོན་ཡིན་གྱི་གུས་ཕྱིར་མིན། །
སྲིན་བྱ་བསྙེན་ནས་དགོད་པ་ནི། །
ལྟས་ངན་གཏོང་གི་དགའ་ནས་མིན། །
གཡོ་ཅན་གྱིས་སྙན་པར་སྨྲ་བ་ནི་རང་དོན་དུ་བསླུ་སེམས་ཀྱིས་ཡིན་གྱི་གུས་
པས་གཞན་གྱི་ཕྱིར་མ་ཡིན་ཏེ། སྲིན་བྱས་ཁང་བ་སོགས་བསྙེན་ནས་དགོད་པ་ནི།
ལྟས་ངན་གཏོང་བའི་ཕྱིར་ཡིན་གྱི་དེ་ལ་དགའ་ནས་དགོད་པ་མ་ཡིན་པ་བཞིན་་་་
ནོ། །དེ་ཡང་ཐན་བྱ་དེ་སུམ་ཅུ་རྩ་གསུམ་གྱི་གནས། བརྒྱ་བྱིན་གྱི་ཁང་བཟང་གི་
བ་གམ་ལ་བབས་ཏེ། ལྷ་གཞོན་ནུ་ཐམས་ཅད་ཀྱིས་འདི་ལྟ་བུའི་སྐད་འབྱིན་པ་
281



ལེགས་བཤད་བསྟན་བཅོས་ཕྱོགས་བསྒྲིགས།
ལྟས་ངོན་ཡིན་གྱི་སོད་ཅིག་ཅེས་བརྗོད་པས། དེ་ན་རེ། བདག་ལ་ལེགས་པར་
བཤད་པ་ཟབ་མོ་བདོག་པས་ཅུང་ཟད་ཅིག་བཞུགས་ཤིག་ཟེར། གཞོན་ནུ་
རྣམས་བྲིད་ནས། བདག་དང་འདྲ་བའི་དབྱིག་གི་བཤེས་གཉེན་དང་། །མགྲིན་
བཟང་དང་ནི་གཏོར་ལེན་དང་། །དགའ་བའི་དབྱངས་དང་མགྲིན་པ་མཐོ། །
འདི་དྲུག་འཇིག་རྟེན་དབྱངས་སྙན་དྲུག །ཅེས་ཟེར་ནས་ལངས་ཏེ་སོང་བ་
བཞིན་ནོ། །
ངན་པ་ཐོག་མར་ཚིག་གིས་འབྲིད། །
བག་ཕེབས་གྱུར་ན་ཕྱི་ནས་བསླུ། །
ཉ་པ་ཟས་ཀྱིས་ཁ་བྲིད་ནས། །
ཉ་རྣམས་གསོད་པར་བྱེད་ལ་ལྟོས། །
སྐྱེ་བོ་ངན་པ་རྣམས་ཀྱིས་ཐོག་མར་ཚིག་གིས་འབྲིད་ཅིང་ཕ་རོལ་བོ་དེ་དག་
བག་ཕེབས་པར་གྱུར་ན་ཕྱི་ནས་བསླུ་སྟེ། ཉ་པ་རྣམས་ཀྱིས་ཐོག་མར་ཟས་ཀྱིས་
ཁ་བྲིད་ནས་ཟས་ལ་འཁོར་བའི་ཉ་རྣམས་གསོད་པར་བྱེད་པ་ལ་ལྟོས་དང་དེ་་་་
བཞིན་ནོ། །གཞན་ཡང་ཆུ་འགྲམ་ཞིག་ན་ཆུ་སྐྱར་རྒན་པོ་ཞིག་བཀྲེས་པས་ཉེན་
ཞིང་ཡོད་པ་ན་དེའི་སྔོན་དུ་ཉ་དྲོད་ཆུང་ཞིག་བྱུང་སྟེ། ཁྱོད་ཅི་ཉེས་ངོ་གནག་
པར་གདའོ། །དེ་ན་རེ་ཁོ་ཤིན་ཏུ་མ་དགའོ། །ཉ་ཡིས་སྨྲས་པ། དེ་ཅི་ཉེས། ཆུ་
སྐྱུར་གྱིས་སྨྲས་པ། ཁྱེད་ཐམས་ཅད་འཆི་བར་གདའ། ཉ་ཡིས་སྨྲས་པ། རྒྱུ་ཅི་སྟེ་
282



ས་སྐྱ་ལེགས་བཤད་ཀྱི་འགྲེལ་བ།
འཆི། ཆུ་སྐྱུར་ན་རེ། ཆུ་འདི་སྐམ་པར་འདུག་པས། དེ་ནས་ཁོ་ལ་ཟས་མེད་དོ་
ཞེའོ། །དེར་ཉ་ལ་སོགས་ཆུ་དེར་གནས་པ་རྣམས་སྐྲག་ནས་འདུས་ཏེ་ཆུ་སྐྱུར་དེ་
ལ་གསོལ་བས། ཁོ་ན་རེ། ལའི་ཕ་རོལ་ན་མཚོ་བཟང་བོ་ཞིག་གདའ། ང་ཡིས་
ལམ་སྣ་བྱ་ཡི་ཁྱེད་ཐམས་ཅད་དེར་འདེང་ངོ་། །ཉ་དེ་དག་ན་རེ། ངེད་ཀྱིས་དེར་
འགྲོ་མི་ནུས་ཀྱི་འོན་ཀྱང་ཁྱོད་རང་ཤེས་སོ་ཞེའོ། །དེ་ནས་མཐར་ཆུ་སྐྱུར་གྱིས་
སྨྲས་པ། དེ་ལྟ་ན་བདག་གིས་རེ་རེ་བཞིན་ཁྱེར་ཞིང་མཚོ་དེར་བསྐྱལ་བར་བྱའོ། }
ཞེས་ཏེ། དེ་ལ་ཐམས་ཅད་གྲོས་མཐུན་ནས། ཁོ་ཡིས་ཉ་རེ་རེ་བཞིན་ཁྱེར་ཞིང་།
རྒྱང་མ་ན་རྡོ་ལེབ་ཅིག་ཡོད་པའི་ཁར་ཟས་སོ། །དེ་བཞིན་བྱས་པས་ལན་ཅིག་བུ་
ལི་ཀ་ར་ཞེས་བྱ་བའི་སྦལ་བ་ཞིག་ཡོད་པ་དེས་ཞུས་ཏེ། དེ་ཁྱེར་ནས་སོང་བ་ལས།
རྡོ་ལེབ་ཀྱི་སྟེང་དུ་བཞག་པ་དང་། སྦལ་བ་དེས་དོན་སྔ་མ་ཤེས་ཏེ་ཆུ་སྐྱུར་གྱི་
མགྲིན་པར་བསྡམས་པས་སྦལ་བ་དེས་ཆུ་སྐྱུར་དེ་སོད་པར་གྱུར་པ་ན། དེ་ན་
གནས་པའི་འབྱུང་བོ་དག་གིས་གཅིག་གི་ཐད་དུ། ཆུ་སྐྱར་རྐམ་ཆགས་ཅན་དེ་
སུས་ལི་ཀ་རར་བསད་དོ་ཞེའོ། །
དམན་པ་ཇི་སྲིད་ཉམ་ཆུང་བ། །
དེ་ཡི་བར་ལ་རང་བཞིན་བཟང་། །
དུག་གི་ཚེར་མ་མ་སྨིན་པའི། །
བར་དུ་གཞན་ལ་འབིགས་མི་ནུས། །
283



ལེགས་བཤད་བསྟན་བཅོས་ཕྱོགས་བསྒྲིགས།
དམན་པ་ཇི་སྲིད་ཉམ་ཆུང་བར་གྱུར་པ་དེ་སྲིད་ཀྱི་བར་ལ་རང་བཞིན་་་་་
བཟང་བོ་འབྱུང་སྟེ། དུག་གི་ཚེར་མ་མ་སྨིན་པ་དེའི་བར་དུ་གཞན་ལ་འབིགས་
མི་ནུས་པས་འཛམ་པོར་འབྱུང་བ་དང་འདྲའོ། །
ཡིད་ལ་བསམ་པ་གཞན་བྱས་ནས། །
ཚིག་ཏུ་སྨྲ་བ་གཞན་བྱེད་ན། །
གཡོ་ཅན་ཞེས་སུ་གྲགས་པ་སྟེ། །
བླུན་པོ་མཁས་པར་འཆོས་པ་ཡིན། །
ཡིད་ལ་བསམ་པ་གཞན་ཞིག་བྱས་ནས་ཚིག་ཏུ་བརྗོད་པ་དེ་མ་ཡིན་པ་་་་་་
གཞན་བྱེད་པ་ནི་གཡོ་ཅན་ཞེས་སུ་གྲགས་པ་ཡིན་ཏེ། དེ་ནི་བླུན་པོ་མཁས་པར་
འཆོས་པ་ཡིན་ནོ། །དེ་ལྟ་བུའི་གཡོ་ཅན་ཞིག་དང་བླུན་པོ་ཞིག་གྲོགས་པོ་ཡིན་པ་
ལས། རེ་ཞིག་གི་ཚེ་བླུན་པོ་དེ་བྷི་ཀ་མ་ལ་ཨ་ཏི་ཏ་ཡིས་སྦས་པའི་གཏེར་གྱི་བུམ་
པ་སྤྱིར་འབྱུང་བའི་བཅུད་ཉམས་པས་ས་ཡི་གཏེར་མ་ཐུབ་སྟེ། ས་སྟེང་དུ་ཐོན་
ཏེ་འོད་དང་བཅས་ཧྲི་ལི་ལི་འགྲོ་བ་དང་ཕྲད་ནས་བླུན་པོ་དེས་གཏེར་བུམ་དེ་་་་
བཟུང་སྟེ་དེ་ནས་གསེར་ཉུང་ཤས་ཤིག་ཁྱེར་ཏེ་རང་གི་གྲོགས་པོ་སྤྱང་བོ་དེའི་་་་་
ཐད་དུ་སོང་ནས་འདི་ཅི་ཡིན་དྲིས་པས། དེ་ན་རེ། འདི་ནི་གསེར་རོ་ཞེའོ། །
བླུན་པོ་ན་རེ། འོ་ན་དེ་ལྟ་ན་ལེགས་ཀྱི་ད་དུང་ཡོད་པས་ཐུན་མོང་དུ་བྱའོ་ཟེར་
རོ། །སྤྱང་བོ་ན་རེ། ཁྱེད་ཀྱིས་རྙེད། ངས་ངོ་ཤེས་པ་ཡིན་ཏེ་དེ་ལྟར་བྱེད་དོ་ཞེས་
284



ས་སྐྱ་ལེགས་བཤད་ཀྱི་འགྲེལ་བ།
ཏེ། གཉིས་པོ་སོང་ནས་གཏེར་བུམ་དེ་སྡོང་བོ་ཞིག་གི་རྩ་བར་སྦས་ཏེ། སུ་ལའང་
དགོས་པའི་ཚེ་གཉིས་ཀ་སོང་ནས་ལེན་པ་ལས། སྤྱང་བོ་དེས་བསམ་པ་བླུན་པོ་
འདི་བསླུས་ན་སླའོ་སྙམ་པའི་སེམས་སྐྱེས་ཏེ། བུམ་པ་གཞན་དག་ཏུ་སྦས་ནས་
བླུན་པོ་དེ་སྦྲན་ནས་སོང་བ་དང་། བུམ་པ་མི་སྣང་བས་སྤྱང་བོ་ན་རེ། བུམ་པ་
ཁྱོད་ཀྱིས་བརྐུས་སོ་ལོ། གླེན་པ་ན་རེ། རྐུ་བ་ལ་ཐུག་ན། དང་བོ་ང་རང་དབང་
བའི་དུས་སུ་ཁྱོད་དང་ཐུན་མོང་བྱ་དོན་ཅི་ཡོད། དེ་བས་ངས་མ་བརྐུས་བྱས་
པས། སྤྱང་བོས་མ་ཉན་ཏེ་ང་ནི་ང་རང་ཡིན། གཞན་ཁྱོད་ལས་འོས་གཞན་མེད་
དོ་ཞེས་ཏེ། སྤྱང་བོས་བླུན་པོ་དེ་རྒྱལ་བོའི་ཐད་དུ་ཁྲིད་དེ། གཉིས་པོས་རྒྱལ་བོའི་
དྲུང་དུ་དོན་སྔ་མ་བཤད་ནས། སྤྱང་བོས་རྒྱལ་བོ་ལ་གསོལ་བ། འདི་ལ་ཆད་པ་
ཆོད་ཅིག་བྱས་པས་རྒྱལ་བོ་ན་རེ། ད་དུང་བརྟག་དགོས་སོ་ཞེའོ། །ཁོ་ན་རེ། དེ་
ལྟ་ན་དང་བོ་གསེར་བཅོལ་བའི་ནགས་ཀྱི་ལྷ་དེ་ལ་དྲི་བར་བྱའོ་ཟེར་ཏེ། རྒྱལ་
བོས་ཀྱང་དེ་ལྟར་དུ་ལེགས་སོ་ཞེས་ཕྱིན་ནོ། །དེ་ནས་དུས་བཏབ་བོ། །དེར་སྤྱང་
བོས་རང་གི་ཕ་རྒན་ཞིག་ཡོད་པ་ལ་གཏེར་བུམ་བླུན་པོས་བརྐུས་སོ་ཞེས་བརྗོད་་་
པའི་ཚུལ་ལེགས་པར་བསླབས་ཏེ། དུས་ལ་བབ་པ་ན་སྡོང་བོའི་ཁོག་པ་རུལ་བར་
སྦས་སོ། །དེར་ཤིང་དེའི་དྲུང་དུ་སྐྱེ་བོ་མང་བོའི་གཙོ་བོ་རྒྱལ་བོ་དང་བཅས་པའི་
དབུས་སུ་ལྷ་མཆོད་དོ། །དེའི་ཚེ་རང་གིས་མ་ཉེས་པའི་དབང་གསོལ་དང་།
བདེན་པ་བརྡར་ཞིང་རྒྱུ་མཚན་སྔ་མ་རྒྱས་པར་བསྙད་དོ། །དེ་ནས་དེའི་མོད་ལ་
ལྷར་བྱས་པའི་མི་རྒན་དེས་གཤགས་ཕྱེ་སྟེ་བླུན་པོས་བརྐུས་སོ་བྱས་པ་དང་།
སྤྱང་བོ་ན་རེ། འདི་ལ་ལྟོས་ཤིག་ཅེས་ཟེར་བ་དང་རྒྱལ་བོ་ན་རེ། བདེན་ཡང་
285



ལེགས་བཤད་བསྟན་བཅོས་ཕྱོགས་བསྒྲིགས།
བརྟག་གོ་ཟེར་བ་ན་བླུན་པོ་ན་རེ། ཁྱེད་ཐམས་ཅད་བདེན། ང་ཡང་བདེན་པས།
སུ་མི་བདེན་ན་ཤིང་གི་ལྷ་འདི་མི་བདེན་པས། ཐོག་མར་ངས་ཤིང་གི་ལྷ་འདི་
སྲེག དེ་ནས་ཁྱེད་རང་གིས་ང་སོད་ཅིག་ཅེའོ། །སྤྱང་བོ་ན་རེ། འདི་ལྷ་ཡིན་པས་
བསྲེག་ཏུ་མི་རུང་ངོ་། །འདི་བསྲེགས་ན་ཁྱེད་རང་ལ་མི་རུང་བ་འོང་བྱས་པས།
བླུན་པོ་ན་རེ། ང་ད་ལྟ་ཉིད་དུ་འཆི་བ་ལས་མི་རུང་བ་ཚབས་ཆེ་བ་གཞན་མེད་
ཀྱི་ཟེར་རོ། །མ་ཉན་པར་ཁོས་ཤིང་གི་ཚོགས་མང་བོ་སྡོང་བོའི་རྩ་བར་སྤུངས་ཏེ་
དེ་ལ་མེ་བཅུག་པ་དང་མི་རྒན་དུ་བས་འཚུབས་ཏེ་ཤུལ་ནས་བྱུང་ངོ༌། །དེ་ལ་
བལྟས་པས་སྤྱང་བོ་དེའི་ཕ་རུ་འདུག་སྟེ། རྒྱུ་མཚན་དྲིས་པས། རྒན་པོ་དེས་སྨྲས་
པ། ཧ་ཅང་སྤྱང་བོ་མཁས་པ་མིན། །ཧ་ཅང་བླུན་པོ་བླུན་པོ་མིན། །ཧ་ཅང་
མཁས་པ་མཁས་ཡིན་ན། །ཕ་རྒན་དུ་བས་གསོད་བྱེད་དམ། །ཞེའོ། །དེའི་གཏམ་
དེ་ཐོས་པ་དང་། རྒྱལ་བོས་གཏེར་གྱི་བུམ་པ་བླུན་པོ་ལ་གཏད། མི་གཡོ་ཅན་དེ་
བསད། ཕ་ལ་ཉེས་པ་མེད་པས་བཏང་ངོ་ཞེས་པ་ནི་གཏམ་དུ་བྱ་བའོ། །
ཧ་ཅང་གཡོ་སྒྱུ་མང་དྲགས་ན། །
རེ་ཞིག་གྲུབ་ཀྱང་ཐ་མར་བརླག །
གཟིག་ལྤགས་བཀབ་པའི་བོང་བུ་ཡིས། །
ལོ་ཏོག་ཟོས་མཐར་གཞན་གྱིས་བསད། །
གང་གི་ཧ་ཅང་གཡོ་སྒྱུ་མང་དྲགས་པ་ན། རེ་ཞིག་གི་བར་དུ་གྲུབ་པར་གྱུར་
286



ས་སྐྱ་ལེགས་བཤད་ཀྱི་འགྲེལ་བ།
ཀྱང་ཐ་མར་བརླག་པར་འགྱུར་ཏེ། གཡོ་ཅན་ཞིག་གིས་བོང་བུ་ལ་གཟིག་ལྤགས་
བཀབ་སྟེ་གཞན་གྱི་ལོ་ཏོག་ཟར་བཅུག་པས་མཐར་དེ་ཡིས་བོང་བུ་དེ་བསད་པ་་་
ལྟ་བུའོ། །དེ་ཡང་ཁྱིམ་བདག་གཡོ་ཅན་ཞིག་ལ་བོང་བུ་ཞིག་ཡོད་པས་གྲོ་གོང་
བོས་ཞིང་ལ་ཟ་བ་ལ། དེར་རེ་ཞིག་ཅིག་ཁྱིམ་བདག་དེས་གཟིག་གི་པགས་པ་
ཞིག་རྙེད་དེ། བོང་བུ་ཟས་ཚོལ་བ་ན་གཟིག་ལྤགས་དེ་བཀབ་ཅིང་བཏང་བས།
སྐྱེ་བོ་ཐམས་ཅད་ན་རེ། ཞིང་ལ་གཟིག་ཞུགས་སོ་ཞེས་སྨྲས་པ་ལས། དེ་ནས་ཧ་
ཅང་ཞིང་ལ་གནོད་ཆེ་བས། མཐར་ཐམས་ཅད་འདུས་ཏེ་གཟིགས་བདས་པས་
བསད་པ་ནི་སྐྱེས་བུ་གཡོ་ཅན་དེའི་བོང་བུའོ། །
ཤེས་རབ་ལྡན་ན་མངོན་སུམ་གྱི། །
བརྫུན་གྱིས་ཕ་རོལ་སླུ་བར་ནུས། །
རྐུན་པོ་རྣམས་ཀྱིས་ཁྱིར་བཏགས་པས། །
ར་སྐྱེས་ཁུར་བ་བྲམ་ཟེས་བོར། །
ཤེས་རབ་དང་ལྡན་པ་དག་གིས་མངོན་སུམ་གྱི་རྫུན་གྱིས་ཀྱང་ཕ་རོལ་བསླུ་
བར་བྱེད་ནུས་ཏེ། རྐུན་པོ་རྣམས་ཀྱིས་ར་ལ་ཁྱིར་བཏགས་པས། ར་སྐྱེས་ཁྲིད་
པའི་བྲམ་ཟེ་སྐྲག་སྟེ་ར་སྐྱེས་བོར་བ་རྐུན་པོ་རྣམས་ཀྱིས་ཐོབ་པ་བཞིན་ནོ། །དེ་
ཡང་བྲམ་ཟེ་གཞོན་ནུ་ཞིག་ལྷ་མཆོད་པའི་ཕྱིར་དུ་ར་སྐྱེས་ཤིག་བཙལ་ཏེ་ཁྲིད་་་་་
ནས་འོངས་པས། ཕྱོགས་དེ་ན་རྐུན་པོ་ལྔ་ཞིག་ཡོད་པས་མཐོང་སྟེ། བདག་ཅག་
287



ལེགས་བཤད་བསྟན་བཅོས་ཕྱོགས་བསྒྲིགས།
རྣམས་ཀྱིས་འདི་ལས་ར་སྐྱེས་འདི་བླང་བར་བྱའོ། །ཞེས་དམ་བཅས་ཏེ། སྐབས་
དང་འཚམས་པའི་ལམ་དུ་ཕྱིན་པས། དེ་ནས་རྐུན་པོ་སྔ་མ་དེ་དང་བྲམ་ཟེ་དེ་
ཕྲད་པ་ན། རྐུན་པོ་ན་རེ། ཀྱེ་མ་འཇིག་རྟེན་ན་བྲམ་ཟེ་ཁྱི་ཁྲིད་པའང་གདའ་འོ་
བྱས་པས། བྲམ་ཟེས་བསམ་པ་ཁོ་ལ་ཟེར་དུ་ཟད་ཙམ་མོ་སེམས་སོ། །ཡང་གཉིས་
པས་དེ་སྐད་ཟེར་བས་ད་དུང་སྔར་བཞིན་ནོ། །རྐུན་པོ་གསུམ་པ་དེ་དང་ཕྲད་དེ་
དེས་དེ་སྐད་སྨྲས་པས་ཅུང་ཟད་ཡིད་མ་ཆེས་པས་ར་ལ་བལྟས་ཏེ་སོང་ངོ་། །དེ་
ནས་བཞི་བ་དེས་དེ་སྐད་གླེང་བ་ན་དེས་ལེགས་པར་བརྟགས་པས་ཁྱི་ལ་མེད་་་་་
ཅིང་ར་ལ་ཡོད་པའི་རྭ་དང་། ཁ་སྤུ་འཕྱང་བ་ལ་སོགས་པའི་རྟགས་འདུག་པས་
ཡིད་ཆེས་པར་བྱས་ཏེ་སོང་ངོ༌། །མཐར་རྐུན་པོ་ལྔ་བ་དེས་དེ་སྐད་ཅེས་དོན་སྔ་
མ་བརྗོད་པ་དང་། བྲམ་ཟེ་དེས་བསམ་པ། འདི་ནི་ངེས་པར་གནོད་སྦྱིན་ར་སྐྱེས་
སུ་སྤྲུལ་བ་ཞིག་བདག་གི་མཆོད་སྦྱིན་ཟ་བར་འོངས་ཀྱི། དེ་བས་ན་གཞན་ཐམས་
ཅད་ལ་ཁྱིར་སྣང་ངོ་སྙམས་ཏེ་སྐྲག་ནས་ར་དེ་ཉིད་བོར་ཏེ་བྲམ་ཟེ་སོང་བ་དང་།
གདོད་རྐུན་པོ་རྣམས་ཀྱིས་ར་སྐྱེས་ཁྱེར་ནས་སོང་ངོ་། །དེས་ན་སྐྱེས་བུ་སྒྱུ་ཐབས་
ལ་བརྩོན་པ་ཤིན་ཏུ་མང་བ་ཁ་མཐུན་ཀྱང་ཅི་ཞིག་ཏུ་རུང་སྟེ་ཡིད་བརྟན་མེད་དོ།།
ཉེས་པ་མངོན་སུམ་བྱེད་བཞིན་དུ། །
གཡོ་ཅན་ཚིག་གིས་ཕ་རོལ་སླུ། །
ལྷ་ཆེན་སྨྲེ་སྔགས་ཤོར་བ་ལ། །
288



ས་སྐྱ་ལེགས་བཤད་ཀྱི་འགྲེལ་བ།
སྡུག་བསྔལ་བདེན་པ་གྲགས་སོ་ལོ། །
གཡོ་ཅན་གྱིས་ཉེས་པ་མངོན་སུམ་དུ་བྱེད་བཞིན་དུ་ཚིག་གིས་ཕ་རོལ་བསླུ་་
བར་བྱེད་དེ། དགེ་སློང་ལྷ་ཆེན་པོས་རང་གི་སྡིག་པ་དྲན་པས་སྨྲེ་སྔགས་ཤོར་བ་
ལ། སྡུག་བསྔལ་ཞེས་པ་བདེན་པ་བོས་པ་ཡིན་ཞེས་བསྒྲགས་སོ་ཞེས་གྲགས་པ་དེ་
ལྟ་བུའོ། །དེ་ཡང་སྟོན་པའི་ཉན་ཐོས་སུ་ཁས་འཆེ་བའི་མིང་གིས་འབྱོར་བའི་
དགེ་སློང་ལྷ་ཆེན་པོ་ཞེས་བྱ་བ་ཐོས་པ་ཅུང་ཟད་ཡོད་ལ། དབང་བོ་རབ་ཏུ་མ་ཞི་
བ་ཞིག་གི་རྣམ་ཐར་ནི། སྔོན་རྒྱ་གར་གྱི་ལྷོ་ཕྱོགས་རྒྱུད། གྲོང་ཁྱེར་ཆེན་པོ་བ་ཏུ་
ཏ་ཞེས་བྱ་བ་ན། ཁྱིམ་བདག་ཕྱུག་པོ་ཞིག་གིས་བུ་མེད་ནས་ལྷ་ལ་གསོལ་བ་
བཏབ་པས། ཟླ་བ་བཅུ་ན་ཁྱིམ་བདག་ལ་བུ་ཞིག་བཙས་ཏེ་དེའི་མིང་ལྷ་ཆེན་པོ་
ཞེས་སུ་བཏགས་སོ། །དེའི་བཙས་སྟོན་རྒྱས་པར་བྱ་བ་ལ་སོགས་པའི་ཕྱིར་དེ་རྒྱུ་
མཚོར་ནོར་བུ་ལེན་དུ་སོང་བ་ལས། ལམ་དུ་ལོ་བཅུ་ཡིས་ཐོགས་སོ། །དེའི་སྐབས་
སུ་བུ་དེ་ཤིན་ཏུ་སྐྱེ་དྲེགས་པས་ལང་ཚོར་སྨིན་པ། རང་གི་མ་ལ་འདོད་ཆགས་
སྤྱོད་པར་ཞུགས་ཏེ། དེའི་ཚེ་མས་སྨྲས་པ། བུ་ཁྱོད་ང་དང་ལྷན་ཅིག་ཏུ་འདུ་བར་
འདོད་ན། ཁྱོད་ཀྱི་ཕ་རྒྱ་མཚོ་ལས་སླར་ལོག་ནས་སླེབས་ལ་ཉེ་བས་ལམ་དུ་
རྒྱུགས་ལ་སོད་ཅིག ཅེས་བསྒོའོ། །བུས་ཀྱང་དེ་བཞིན་དུ་བྱས་ཏེ་གསང་ནས་ཕ་
ལམ་དུ་བསད་དོ། །དེ་ནས་རེ་ཞིག་ན་མ་དེས། སྐྱེས་པ་གཞན་བཙལ་བས། ལྷ་
ཆེན་འཁྲུགས་ཏེ་མའང་བསད་དོ། །དེ་ནས་རང་གི་མཆོད་གནས་དགྲ་བཅོམ་པ་
ཞིག་ཡོད་པ་དེ་ལ་ཆོས་ཅི་རིགས་པ་ཉན་ཅིང་ཡོད་པ་ལ། དེའི་མངོན་ཤེས་ཀྱིས་
289



ལེགས་བཤད་བསྟན་བཅོས་ཕྱོགས་བསྒྲིགས།
རང་གི་སྔར་གྱི་ཉེས་པ་ཤེས་ནས་གཞན་ལ་སྒྲོགས་པ་ལ་དོགས་ནས་འཇིགས་ཏེ་་་
དགྲ་བཅོམ་པ་དེ་བཀྲོངས་སོ། །དེ་ནས་རང་གི་བྱ་བ་མ་ཡིན་པ་དེ་རྣམས་ལ་ཡི་
མུག་སྟེ་གཞི་དེར་འདུག་སྙིང་མ་འདོད་ནས་ཡོ་བྱད་རྣམས་སུས་འདོད་པ་ལ་བྱིན་
ཏེ། ཡུལ་དབུས་དང་ཉེ་བའི་ཕྱོགས་གཞན་དུ་ཕྱིན་པ་དང་། དེའི་ཡུལ་ཕྱོགས་
དེར་མུ་གེ་ཆེན་པོ་བྱུང་ནས། ཁྱིམ་པའི་རྟེན་གྱིས་འཚོ་བ་མ་རྙེད་དེ། བཙུན་པའི་
རྟེན་ལ་དད་ཅིང་འཚོ་བ་མོད་པར་མཐོང་ནས། དུར་ཁྲོད་ལ་སོགས་པ་ནས་གོས་
ངུར་སྨྲིག་དག་བཙལ་ནས་མཁན་སློབ་ལ་སོགས་པ་ལ་མ་བལྟོས་པར་རང་རྟགས་་
རང་གིས་བླངས་ཏེ། བཙུན་གཟུགས་སུ་བཅོས་ནས། ཡུལ་དེར་བས་མཐའ་ཞིག་
ཏུ་གནས་བཅས་ཏེ། འཚོ་བ་གྲོང་ཁྱེར་དུ་བསོད་སྙོམས་བྱེད་ཅིང་འདུག་པ་དེའི་
ཚེ་སྔར་གྱི་རྒྱུ་མཚན་ལ་བརྟེན་ནས་སྙིང་མི་དགའ་སྟེ་བཞིན་བཟློག་ནས་བསྡད་་་་
ཙམ་ན་རིམ་གྱིས་མ་ཧེ་དང་། ལུག་འཚོ་བ་ལ་སོགས་པའི་རྫིའུ་རྣམས་ཀྱིས་
མཐོང་ནས། དེའི་དྲུང་དུ་ཕྱིན་པས་ལྷ་ཆེན་གྱིས་བ་ལང་རྫི་ལ་སོགས་པ་དེ་
རྣམས་ལ་ཆོས་བཤད་ཟབ་ཅིང་རྣ་བར་སྙན་པ་དག་གིས་གདམས། འཁོར་བ་ལ་
སྐྱུག་ལོག་པའི་རྣམ་འགྱུར་བསྟན་པས། དེ་རྣམས་ན་རེ། སྒོམ་ཆེན་འདི་ནི་ཡིད་
ལ་མི་སྡུག་པ་བསྒོམ་ཞིང་སྙིང་ནས་ཆོས་བྱེད་པའི་སྐྱེས་བུ་དམ་པ་ཞིག་འདུག་་་་
ཅེས་ཟེར་ཏེ། དད་ཅིང་མོས་པར་གྱུར་ནས་སྒྲོ་བཏགས་པའི་སྙན་གྲགས་གྲོང་
ཁྱེར་གྱི་མི་རྣམས་ལ་སྦྲན་པས་ཐོག་མར་བུད་མེད་དང་བྱིས་པ་ལ་སོགས་པས་་་་་
བསྙེན་བཀུར་བྱས། དེ་ནས་རིམ་གྱིས་སྐྱེ་བོ་ཕལ་མོ་ཆེ་འདུས་ཏེ་བསོད་སྙོམས་
ཆེན་པོ་བྱུང་ངོ་ །དེའི་ཚེ་ལྷ་ཆེན་གྱིས་ཡོད་པ་ལས་བླངས་ཤིང་གསོག་འཇོག་
290



ས་སྐྱ་ལེགས་བཤད་ཀྱི་འགྲེལ་བ།
བྱས། མེད་པ་ལ་བྱིན་ཞིང་གུང་བ་ལེན་ལ་སོགས་པ་དང་། ཁ་གསག་དང་། ངོ་
བསྲུང་ལ་སོགས་པའི་མིའི་ཆོས་ལུགས་དང་ཆེ་ཆེར་བསྟན་པས། སྐྱེ་བོ་རྣམས་ན་
རེ། ལྷ་ཆོས་དང་མི་ཆོས་གཉིས་ཀ་འཛོམས་ཤིང་། ཐུགས་རྗེ་ཆེ་བ་འདི་ལྟ་བུའི་
གང་ཟག་ནི་འཕགས་པ་དགྲ་བཅོམ་པ་བས་ཀྱང་ཆེས་ཁྱད་པར་དུ་འཕགས་སོ། །
ཞེས་ཟེར་ཞིང་དགྲོ་བཅོམ་པ་རྣམས་བོར་ནས་དེ་ལ་མོས་ཤིང་འདུན་ལ། དེའི་ཚེ་
ཐམས་ཅད་ཀྱིས་ཅི་འབྱོར་བའི་ཡོན་གྱིས་མཆོད་ཅིང་ཕྱུག་པོ་རྣམས་ཀྱིས་ཕ་མྱེས་
ཀྱིས་བསགས་པའི་བང་མཛོད་ཁ་ཕྱེ་སྟེ་ཁོ་ལ་ཕུལ་བས་དེས་ཀྱང་ཟན་ཚུལ་དང་་་་
ཚོད་ཚུལ་དང་གོས་ལ་སོགས་པའི་མཐུན་རྐྱེན་བྱིན་ཞིང་། ཁོ་བོ་ནི་དགྲ་བཅོམ་
པའོ། །ཟག་པ་ཟད་པའོ། །བྱ་བ་བྱས་པའོ། །ཞེས་དེ་མ་ཐོབ་བཞིན་དུ། མིའི་
ཆོས་ལས་བླ་མར་གྱུར་པའི་རྫུན་གྱིས་ཀྱང་ཐམས་ཅད་བསླུས་ཤིང་མགོ་བསྐོར་་་་་
བས། ཐམས་ཅད་ཀྱི་བསམ་པ་ལ་དེ་བདེན་ཡང་དག་སྙམས་ནས། འགའ་ཞིག་
ནི་དད་པ་སྐྱེས་པའི་སྒོ་ནས། ཕལ་ཆེར་ནི་འཚོ་བའི་ཕྱིར་རབ་ཏུ་འབྱུང་བར་
ཞུས་ཏེ་གནང་ནས་སྐྱེ་བོ་ཕལ་མོ་ཆེ་རབ་ཏུ་བྱུང་སྟེ་འདུས་པ་དང༌། དགེ་སློང་
གཞན་ཡང་འཚོ་བའི་ཕྱིར་འདུས་པ་རྣམས་བསྡོམས་པས་དགེ་སློང་འབུམ་ཕྲག་་་་
མང་པོ་ཞིག་འཁོར་གྱི་དཀྱིལ་འཁོར་དུ་འཚོགས་སོ། །སངས་རྒྱས་མྱ་ངན་ལས་
འདས་པའི་འོག་ཏུ་སོ་སོའི་སྐྱེ་བོ་འཁོར་བསྡུས་པ་ལ་དེ་ལས་མང་བ་མ་བྱུང་ཞེས་
གྲགས་སོ། །འཁོར་དེ་དག་ཐམས་ཅད་ཀྱང་སྐལ་བ་དམན་པ་འབའ་ཞིག་གོ །
དེའི་ཚེ་རང་གི་འཁོར་དེ་རྣམས་ལ་ཆོས་སྟོན་ཅིང་ཡོད་པའི་ཚེ། ནམ་ཐོ་རངས་
ཀྱི་དུས་སུ་བསམ་མནོ་བཏང་བས། སྔར་གྱི་མ་ལ་འདོད་ཆགས་སྤྱད་པ་དང་།
291



ལེགས་བཤད་བསྟན་བཅོས་ཕྱོགས་བསྒྲིགས།
དེའི་ཕྱིར་ཕ་བསད་པ་དང་ཕྱིས་མ་བསད་པ་དང་། མཆོད་གནས་དགྲ་བཅོམ་པ་
བསད་པ་དང་། རང་རྟགས་རང་གིས་བླངས་ཏེ། དད་ཟས་ཆུད་གསན་པ་དང་།
མི་ཆོས་བླ་མའི་རྫུན་སྨྲས་པ་དང༌། སེམས་ཅན་དུ་མའི་མགོ་རྨོངས་པར་བྱས་པ་
ལ་སོགས་པའི་ངོ་བོ་དང་། ཉེས་དམིགས་དམྱལ་བའི་དུཁ་དྲན་ཏེ། བློ་རྡོལ་དུ་
ཀྱེ་མ་ཧོ་སྡུག་བསྔལ་ལོ་ཞེས་ལན་དུ་མ་སྨྲས་སོ། །དེ་ལྟ་བུའི་སྒྲ་དེ། ལོགས་ན་ལོ་
མའི་སྤྱིལ་བུ་ན་འདུག་པའི་སློབ་མ་འགའ་ཞིག་གིས་ཐོས་ཏེ། ནངས་པར་ཕྱུག་
འཚལ་བའི་དུས་སུ་མཁན་པོ་དགྲ་བཅོམ་པ་སྡུག་བསྔལ་ལས་བརྒལ་བ་ཡིན་ན་དེ་
ལྟ་བུའི་སྡུག་སྐད་ཆེན་པོ་སྨྲ་བའི་རྒྱུ་ཅི་ལགས་ཞུས་པས། མཁན་པོ་ན་རེ། དེ་ཅི་
ཟེར། དེ་རྣམས་ཀྱིས་སྨྲས་པ་འདི་སྐད་དོ་ཞེས་བྱས་སོ། །མཁན་པོས་སྨྲས་པ།
ཁྱེད་ཀྱིས་གཞན་མ་ཐོས་སམ། དེ་རྣམས་ཀྱིས་སྨྲས་པ་མ་ཐོས་སོ། །མཁན་པོས་
སྨྲས་པ། ཁོ་བོས་བདེན་པ་བོས་པ་ཡིན་ཏེ། ཀྱེ་མ་འགོག་པ། ཀྱེ་མ་ཀུན་བྱུང་བ།
ཀྱེ་མ་ལམ་ཞེས་བསྒྲགས་པ་ཡིན་པས་ཁྱེད་ཀྱིས་གཞན་མ་ཐོས་པར་འདུག་བྱས་་་
པས། སློབ་མ་དེ་རྣམས་དེས་མགོ་རྨོངས་ཀྱང་། རྣམ་འགྱུར་གཞན་དང་གཞན་
གྱིས་ཀྱང་ཐམས་ཅད་ཐེ་ཚོམ་དུ་གྱུར་པས། གཅིག་ན་རེ། ཀྭ་ཡེ་མཁན་པོ་དགུ་
བཅོམ་པ་ལགས་ན། ཆོས་དྲིས་པ་ལས་མི་ཤེས་པ་ཅི་སྟེ་འབྱུང་བྱས་པས། མཁན་
པོ་ན་རེ། དེ་ང་བས་ཤཱ་རིའི་བུ་ལྟ་བུ་ལའང་འོང་སྟེ། ཉན་ཐོས་རྣམས་ནི་སྟོན་
པའི་འཕྲིན་སྐྱེལ་དང་འདྲ་ལ། སོམ་ཉི་ལས་བརྒལ་བ་སྟོན་པ་ཉག་ཅིག་གོ་ཞེའོ། །
དེ་ནས་ཚོགས་པ་ཐམས་ཅད་འདུས་ཏེ་མཁན་པོས་བདག་ཅག་ལ་རྫུ་འཕྲུལ་་་་་་
བསྟན་པར་ཞུ་བྱས་པས། དེ་ན་རེ། ངའི་དགྲ་བཅོམ་པ་ད་ནངས་ཐོ་རངས་ཞིག་
292



ས་སྐུ་ལེགས་བཤད་ཀྱི་འགྲེལ་བ།
པས་བདག་ལ་རྫུ་འཕྲུལ་མེད་དོ་ལོ། དེ་ལ་འཇིགས་པ་ཡོད་དམ་བྱས་པས། ཁོ་ན་
རེ། ཤིན་ཏུའང་ཡོད་དོ་དགྲ་བཅོམ་པ་ཡོངས་སུ་ཉམས་པའི་ཆོས་ཅན་བྱ་བ་ཡིན་
ཞེའོ། །དེ་བཞིན་དུ་སྔ་མ་དེས་དགྲ་བཅོམ་པ་མི་ཤེས་པའི་ཆོས་ཅན་བྱ་བ་ཡིན།
གཞན་ཡང་རྗེས་སུ་བསྲུང་བའི་ཆོས་ཅན། བདག་གསོད་པར་གྱུར་པའི་ཆོས་
ཅན། རྟོགས་པའི་སྐལ་བ་དང་ལྡན་པའི་ཆོས་ཅན། མི་གཡོ་བའི་ཆོས་ཅན་བྱ་བ་
ཡོད་དོ། །ཞེས་ངོ་བསྟོད་དེ་སྨྲས་ཀྱང་དེ་ལ་སྔོན་འཕགས་པ་དགྲ་བཅོམ་པ་བོར་
ནས་ཁོ་ལ་དད་ཅིང་འདུས་པའི་འཁོར་རྣམས་ཐམས་ཅད་མ་རངས་པར་གྱུར་ལ།
འོན་ཀྱང་ཁོའི་རྫུན་དེ། བཅོམ་ལྡན་འདས་ཀྱི་མདོའི་གསེབ་ཏུ་ལྷད་དུ་ཤོར་རོ། །
ཁོ་ཡང་ཚེའི་དུས་བྱས་ནས་སེམས་ཅན་དམྱལ་བ་ཆེན་པོར་ལྷུང་ངོ་། དེ་ནས་
ཁོའི་ལོག་པའི་ཆོས་དེ་དགྲ་བཅོམ་པ་རྣམས་ཀྱིས་སུན་བྱུང་ནས་བཀའ་ཡི་བསྡུ་བ་
གསུམ་པ་མཛད་ཅེས་གྲགས་སོ། །
གཡོ་ཅན་ཚུལ་གཟོབ་ངག་འཇམ་ལ། །
མ་བརྟགས་བར་དུ་ཡིད་མི་བརྟན། །
རྨ་བྱ་གཟུགས་མཛེས་སྒྲ་སྙན་ཡང་། །
དེ་ཡི་ཁ་ཟས་དུག་ཆེན་ཡིན། །
གཡོ་ཅན་གྱིས་ཚུལ་གཟོབ་པས་དེའི་སྤྱོད་ལམ་མཛེས་ཤིང་ངག་ཀྱང་ཤིན་་་་
ཏུ་འཇམ་སྲིད་པས། དེ་ལ་མ་བརྟགས་བར་དུ་ཡིད་བརྟན་དུ་མི་རུང་སྟེ། རྨ་བྱ་
293



ལེགས་བཤད་བསྟན་བཅོས་ཕྱོགས་བསྒྲིགས།
གཟུགས་མཛེས་ལ་སྒྲ་སྙན་ཡང་དེའི་ཁ་ཟས་དུག་ཆེན་པོ་ཡིན་པ་བཞིན་ནོ། །
གཡོ་ཅན་བཟང་བོའི་ཚུལ་བཟུང་ན། །
ཕྱི་ནས་དོན་ལ་སླུ་བ་ཡོད། །
རི་དྭགས་རྔ་མ་བསྟན་ནས་ནི། །
ཁྲེལ་འདས་བོང་བུའི་ཤ་དག་འཚོང་། །
གཡོ་ཅན་གྱིས་ཐོག་མར་རྣམ་འགྱུར་བཟང་བོའི་ཚུལ་བཟུང་ནས་ཕྱི་ནས་་་
དོན་ལ་བསླུ་བ་ཡོད་དོ། །ཁྲེལ་འདས་ཤིག་གིས་རི་དྭགས་ཀྱི་རྔ་མ་བསྟན་ནས་
འདིའི་ཤ་ཡིན། ཞེས་ཟེར་ནས་བོང་བུའི་ཤ་འཚོང་བར་བྱས་པ་ལྟར་རོ། །དེ་ཡང་
དེ་ལྟ་བུའི་མི་ཁྲེལ་དང་བྲལ་བ་ལ་རང་གི་བོང་བུའི་ཤ་གཏན་དུ་མ་ལོམ་པ་ཞིག་
ཡོད་པས། རེ་ཞིག་ན་དེས་རི་དྭགས་ཀྱི་རྔ་མ་ཞིག་རྙེད་དེ། དེ་ཁྱེར་ནས་ཤ་ཉོ་
བར་དྲིས་པས་ཅིའི་ཤ་ཡིན་ཟེར་བ་ན། ཡང་རྔ་མ་དེ་བསྟན་ཅིང་འདིའི་ཡིན་
བྱས་པས་གདོད་བོང་བུའི་ཤ་ལོམ་ཞིང་གཞན་གྱིས་ཉོས་པས་གཡོ་སྒྱུ་ཅན་དེས་ཁོ་
བོ་ནི་ཐབས་མཁས་སྙམས་ནས་ཡོན་ཏན་དུ་བརྟགས་ཏེ་འདུག་གོ །
ངོ་ཚ་ཆུང་རྣམས་གཞན་ནོར་ལ། །
བདག་གི་ཆེ་བ་སྒྲུབ་པ་ཡོད། །
མགྲོན་ལ་གྲོགས་པོའི་གོས་བཏིང་ནས། །
294



ས་སྐྱ་ལེགས་བཤད་ཀྱི་འགྲེལ་བ།
བདག་གི་གུས་རྟགས་སྟོན་པར་བྱེད། །
སྐྱེ་བོ་ངོ་ཚ་ཆུང་བ་རྣམས་ཀྱིས་གཞན་གྱི་ནོར་གཞན་ལ་སྦྱིན་པ་སོགས་བྱེད་
ཅིང་དེ་ཡིས་བདག་ཉིད་ཀྱི་ཆེ་བ་སྒྲུབ་པ་ཡོད་དེ། མགྲོན་པོ་ལ་གྲོགས་པོའི་གོས་
སྟན་དུ་བཏིང་ནས་བདག་གིས་གུས་པའི་རྟགས་སུ་སྟོན་པར་བྱེད་པ་དང་་་་་་་་
མཚུངས་སོ། །
གཏིང་ནས་ཉམས་པའི་ཁྲེལ་འདས་རྣམས། །
རང་གི་གཏམ་ངན་ངོ་སོར་འཁྱེར། །
ཀཉྩའི་ཡུལ་གྱི་རྒྱལ་རིགས་འགའ། །
ཕ་བསད་པ་ལ་རྒྱལ་རྔ་རྡུང་། །
ངོ་ཚ་གཏིང་ནས་ཉམས་པའི་ཁྲེལ་འདས་རྣམས་ཀྱིས་རང་གི་གཏམ་ངན་་་་
ཞིག་ཀྱང་ངོ་སོར་འཁྱེར་བར་བྱེད་དེ། ཀཉྩ་ཞེས་བྱ་བའི་ཡུལ་གྱི་རྒྱལ་རིགས་
འགའ་ཞིག་གིས་རང་གི་ཕ་བསད་པ་ལ་རྒྱལ་རྔ་རྡུང་ནས་རྒྱལ་སྲིད་འཛིན་པར་་་་
བྱེད་པ་དང་འདྲའོ། །ལྷོ་ཕྱོགས་ཀྱི་རྒྱུད་ན་། ན་ར་པ་ཏིའི་བདོག་ཅེས་བྱ་བ་རྒྱལ་
བོ་ཆེན་པོ་ཞིག་ཡོད་པ་ལས། ཡུལ་ཁྲིམས་ཀྱིས་རྒྱལ་བུ་ལོ་ཉི་ཤུ་ལོན་ནས་ཕའི་
ཐད་དུ་འགྲོར་མེད་དེ། ལྕགས་ཀྱི་དྲ་བར་བཅུག་ནས་དེའི་ནང་དུ་ལུགས་ཀྱི་
བསྟན་བཅོས་ལ་སོགས་པ་བསླབ་པ་ཡིན་ལ། ཕ་ཤི་བ་དང་བུ་ཐུ་བོ་གང་ཡིན་པ་
དེ་རྒྱལ་སྲིད་བྱེད་དེ། དེའི་དུས་སུ་མིའི་བདག་པོའི་བུ་ལོ་བརྒྱད་ལོན་པ་ཞིག་ལ་
295



ལེགས་བཤད་བསྟན་བཅོས་ཕྱོགས་བསྒྲིགས།
གོས་ཤིན་ཏུ་ལེགས་པ་ཞིག་ཡོད་པས། བུ་ན་རེ། མ་ལ་ངའི་གོས་འདི་སྦོས་ཤིག་
རྒྱལ་སྲིད་ཐོབ་པ་ན་གོན་ནོ་ཞེའོ། །མ་དེས་ཁྱེད་ཀྱིས་མི་ཐོབ་སྟེ་ཕུ་བོ་ཡོད་པས་
སོ། །བུ་ན་རེ། དེ་ཐོབ་པ་ལ་ཐབས་ཅི་ཡོད། མ་ན་རེ། ད་ལྟ་ཁྱོད་ཀྱིས་ཕ་བསད་
ནས་རྒྱལ་རྔ་བརྡུང་ན་ཐོབ་བོ། །བུས་དེ་བཞིན་དུ་བྱའོ་ཞེས་ཏེ། མས་བྱིན་པའི་
ཆུ་གྲི་ཐོགས་ཏེ། རྒྱལ་བོ་ཁྲིའི་སྟེང་ན་ཡོད་པའི་ཐད་དུ་ཕྱིན་ཏེ། ཕ་ལ་དགའ་
བའི་ཚུལ་དང་། རྩེད་མོའི་འགྱུར་བ་ཅུང་ཟད་ཀྱིས་བྲིད་དེ་པང་དུ་སོང་བ་ན་ཆུ་
གྱིས་ཕའི་ལྟོ་བ་དཀྲུགས་ནས་བསད་དེ་དེ་རིང་ནས་ང་རྒྱལ་བོ་ཡིན་ནོ། །ཞེས་ཏེ་
རྔ་བརྡུངས་པས། འབངས་ཐམས་ཅད་ན་རེ། འདི་ལྟ་བུ་ནུས་པས་འདི་ནི་ཤིན་
ཏུ་དཔའ་བ་ཞིག་གོ །ཞེས་བྱས་ཏེ་དེ་ལ་རྒྱལ་སྲིད་བྱིན་པ་ལྟ་བུའོ། །
བློ་ཆུང་རྣམས་ཀྱིས་ཕན་བཏགས་པ། །
འགའ་ཞིག་གནོད་པ་ཆེན་པོར་འགྱུར། །
སྐྱ་ཀའི་ཕྲུ་གུས་མ་ཡི་སྤུ། །
འཐོག་པ་དྲིན་ལན་ཡིན་པར་སྒོམ། །
བློ་སེམས་ཆུང་བ་རྣམས་ཀྱིས་གཞན་ལ་ཕན་བཏགས་པ་འགའ་ཞིག་དེ་ལ་་་
གནོད་པ་ཆེན་པོར་འགྱུར་བ་སྲིད་དེ། སྐྱ་ཀའི་ཕྲུ་གུས་དྲིན་ལན་ཡིན་པར་བསྒོམ་
ནས་མའི་སྤུ་འཐོག་པར་བྱེད་པ་བཞིན་ནོ། །
གཞུང་ངན་གཞན་གྱི་བཀའ་དྲིན་ལས། །
296



ས་སྐྱ་ལེགས་བཤད་ཀྱི་འགྲེལ་བ།
བྱུང་བ་རང་གི་ཆེ་བར་སྒོམ། །
ཀླུ་ཡིས་འབད་ནས་ཕབ་པའི་ཆར། །
ཞིང་བ་རང་གི་དཔལ་དུ་རྩི། །
གཞུང་ངན་པ་དག་གིས་གཞན་གྱི་བཀའ་དྲིན་ལས་རང་ལ་ལེགས་པ་ཞིག་་་
བྱུང་བ་ན་དེ་ཉིད་རང་གི་ཆེ་བར་བསྒྲུབ་པར་བྱེད་དེ། ཀླུ་ཡིས་རབ་ཏུ་འབད་
ནས་ཕབ་པའི་ཆར་ནི་ཞིང་བ་རྣམས་ཀྱིས་རང་གི་དཔལ་དུ་བྱུང་བར་རྩི་བ་དང་
མཚུངས་སོ། །དེ་ལྟ་བུ་བྱ་རོག་གིས་རུས་སྦལ་རྒྱ་མཚོར་བསྐྱལ་ཚེ་རུས་སྦལ་གྱིས་
སྨྲས་པ་ལྟར་ཡིན་ཏེ། གོང་དུ་གསལ་བར་བྱས་སོ། །
བློ་ངན་ལས་ལ་སྤྱོད་པ་ལ། །
རང་གི་འབད་པས་ཐོབ་པར་སེམས། །
ཁྱི་རྒན་ཡ་རྐན་ཕུག་པའི་ཁྲག །
རུས་པའི་བཅུད་དུ་བསྒོམས་ནས་འཆའ། །
བློ་སེམས་ངན་པ་དག་ལས་ཀྱི་དབང་གིས་སྤྱོད་པ་བཟང་བོ་བྱུང་བ་ན་རང་
གིས་འབད་པས་དེ་ལྟར་ཐོབ་པར་སེམས་པར་བྱེད་དེ། ཁྱི་རྒན་གྱིས་རུས་པ་
འཆའ་བ་ན་རུས་པས་རང་གི་ཡ་རྐན་ཕུག་སྟེ་ཁྲག་བྱུང་བ་ན། དེ་རུས་པའི་
གསེབ་ནས་བྱུང་བར་འདོད་ནས་དེའི་བཅུད་དུ་བསྒོམས་ནས་འཆའ་བར་བྱེད་་་་
པ་བཞིན་ནོ། །
297



ལེགས་བཤད་བསྟན་བཅོས་ཕྱོགས་བསྒྲིགས།
མི་མཁས་པ་དག་གཉེན་བཅོམ་ནས། །
འབྲེལ་མེད་གཞན་དག་གསོ་བར་མཐོང་། །
མགོ་བོ་བཅད་ནས་མཇུག་མའི་རྒྱན། །
སྨྱོན་པ་མིན་པ་སུ་ཞིག་བྱེད། །
མི་མཁས་པ་དག་གིས་རང་གི་གཉེན་བཅོམ་ནས་འབྲེལ་མེད་ཀྱི་མི་གཞན་་
དག་གསོ་བར་བྱེད་པ་མཐོང་སྟེ། མགོ་བོ་བཅད་ནས་མཇུག་མའི་རྒྱན་དུ་
འདོགས་པ་སྨྱོན་པ་མ་ཡིན་པ་གཞན་སུ་ཞིག་གིས་མི་བྱེད་པ་ལྟར་རོ། །དེ་ཡང་
སྨྱོན་པ་ཞིག་ལ་རྨ་བྱ་ཟློས་གར་མཁན་ཞིག་ཡོད་པས། རེ་ཞིག་ན་དེའི་མཇུག་སྒྲོ་
བྱི་བས། ཁོས་མ་བཟོད་དེ་དེ་ཉིད་ཀྱི་གཙུག་ཕུད་བྲེགས་ཏེ་མཇུག་མར་བཏགས་
པས་ཅི་ཡང་མ་བཏུབ་པ་བཞིན་ནོ། །
བླུན་པོས་དགོས་པའི་སར་མི་ཕྱིན། །
མི་དགོས་པ་ལ་ལྷག་པར་འཆོར། །
ཆུ་མིག་ངན་པ་དབྱར་འབབ་ཀྱི། །
དཔྱིད་དུས་དགོས་པའི་ཚེ་ན་སྐམ། །
བླུན་པོས་ལོངས་སྤྱོད་སོགས་དགོས་པའི་སར་མི་ཕྱིན་ཞིང་མི་དགོས་པ་ལ་་་
ལྷག་པར་འཆོར་བར་བྱེད་དེ། ཆུ་མིག་ངན་པ་དབྱར་གྱི་དུས་སུ་ཆེར་འབབ་པར་
འགྱུར་གྱི། དཔྱིད་ཀྱི་དུས་སུ་གལ་ཆེ་ཞིང་དགོས་པའི་དུས་སུ་སྐམ་པར་འགྱུར་བ་
298



ས་སྐྱ་ལེགས་བཤད་ཀྱི་འགྲེལ་བ།
ལྟ་བུའོ། །
སྐྱེ་བོ་དམ་པ་ཞི་བ་ལ། །
ངན་པ་ལྷག་པར་འཚེ་བར་བྱེད། །
སྣུམ་དང་ལྡན་པའི་སྡོང་བུ་ལ། །
མེ་ལྕེ་འཆགས་ཀྱི་གཞན་ལ་མིན།
སྐྱེ་བོ་དམ་པ་རྣམས་ནི་རབ་ཏུ་དུལ་ཞིང་ཞི་བ་ལ། ངན་པ་རྣམས་ཀྱིས་ལྷག་
བར་འཚེ་བར་བྱེད་ཅིང་། གཞན་ལ་དེ་ལྟ་མ་ཡིན་ཏེ། སྣུམ་དང་ལྡན་པའི་སྡོང་
བུ་ལ་མེ་ལྕེ་འཆགས་པར་འགྱུར་གྱི་གཞན་ལ་དེ་ལྟར་དུ་འཆགས་པ་མ་ཡིན་པ་་་་
བཞིན་ནོ། །དེ་ལྟ་བུ་ཡང་ནགས་སྟུག་པོ་ཞིག་ན་བྱང་ཆུབ་སེམས་དཔའ་མ་ཧེའི་
མཆོག་སྤྲིན་གྱི་ཕུང་བོ་ལོགས་ཤིག་ཏུ་ཆད་པ་རྐང་གིས་འགྲོ་ཤེས་པ་ལྟར་བརྗིད་་་་
ཅིང་ཀུན་ནས་དུལ་བའི་སྤྱོད་པ་ཡིས་བསྲུངས་པ་ཞིག་གནས་པ་ལ། དེའི་ཐད་ན་
སྤྲེའུ་མི་སྲུན་པ་ཞིག་ཡོད་པ་དེས། མ་ཧེ་མཆོག་དེ་ལ་མཐོ་འཚམས་པ་དང་། ཅོ་
འདྲི་བྱེད་དེ། སྙིང་རྩེ་ཆེ་བ་འཇམ་པ་ལ། །སྐྱེ་བོ་མི་སྲུན་བསྙེམས་ཤིང་དྲེགས། །
དེ་ལ་འཇིགས་པ་མེད་མཐོང་ནས། །རབ་ཏུ་རྣམ་པར་མགུ་བར་བྱེད། །དེའང་
སྤྲེའུ་དེས་རེས་འགའ་ནི་མ་ཧེ་དེ་ལ་ཞོན་ཏེ་འདུག རེས་འགའ་ནི་དེའི་ལམ་སྲང་
དུ་ཞུགས་ནས་ལམ་བཀག་ནས་འདུག་པར་བྱེད་པ་ལ། བྱང་ཆུབ་སེམས་དཔའ་
དེས་དུས་རྟག་ཏུ་དེ་ལ་བཟོད་པ་བསྒོམས་ཤིང་ཡིད་སྐྱོ་བ་མེད་དུ་ཟིན་ཀྱང་། དེ་
ན་གནས་པའི་གནོད་སྦྱིན་འགའ་ཞིག་གིས། ཁྱེད་ཀྱི་རྭ་རྩེ་རྡོ་རྗེའི་ཤུགས་ཀྱིས་
299



ལེགས་བཤད་བསྟན་བཅོས་ཕྱོགས་བསྒྲིགས།
ཀྱང་། །རྡོའམ་རི་ཡང་རྡོ་རྗེས་བཞིན་ཏུ་འཇོམས། །ཁྱེད་ཀྱིས་རྐང་འདིའང་ཁྲོས་
ཏེ་འཕྲས་ན་ནི། །བྲག་གི་རྩེ་མོའང་འདམ་དུ་བྱིང་བ་བཞིན། །ཞེས་སོགས་ཀྱིས་
སྦྲན་པས། བྱང་ཆུབ་སེམས་དཔའ་ན་རེ། མཐུ་ཆེན་བཅོས་སུ་མི་རུང་ལ། །
བཟོད་པ་ཅི་ཞིག་བྱ་ཡང་ཡོད། །དགེ་བ་དུལ་བའི་ཚུལ་སྤྱོད་ལ། །བཟོད་པ་བྱ་
ཡང་ཅི་ཞིག་དགོས། །ཞེས་བྱས་པས་གནོད་སྦྱིན་དེས་མི་རིགས་པ་དེ་མི་རིགས་
པར་མཐོང་ནས། སྤྲེའུ་དེ་མ་ཧེའི་རྒྱབ་ནས་ཕབ་ནས། སླར་ཡང་དེ་ལ་རྣམ་པར་
མི་འཚེ་བར་བྱས་ཏེ་འདུག་གོ །
རྩུབ་པས་རྩུབ་པ་ཐུལ་འགྱུར་གྱི། །
ཞི་བས་འདུལ་བར་ག་ལ་ནུས། །
ཕོལ་མིག་བསྲེགས་དང་བཅད་པས་གདོན། །
ཞི་ཆོས་དེ་ཡི་དུག་ཏུ་འགྱུར། །
རྩུབ་པ་དག་རྩུབ་པས་ཐུལ་བར་འགྱུར་གྱི་ཞི་བས་འདུལ་བར་མི་ནུས་ཏེ།
ཕོལ་མིག་བསྲེགས་པ་དང་བཅད་པས་གདོན་པར་བྱེད་དེ་ཞི་ཆོས་ལྷག་པར་དེའི་་
དུག་ཏུ་འགྱུར་བ་བཞིན་ནོ། །
རྒྱལ་བོས་ཆོས་བཞིན་ས་བསྐྱང་སྟེ། །
མིན་ན་རྒྱལ་བོ་ཉམས་པའི་རྟགས། །
300



ས་སྐྱ་ལེགས་བཤད་ཀྱི་འགྲེལ་བ།
ཉི་མས་མུན་པ་མི་སེལ་ན། །
དེ་ནི་གཟའ་ཡིས་ཟིན་པའི་རྟགས། །
རྒྱལ་བོ་དག་གིས་ཆོས་བཞིན་དུ་ཡུལ་པ་ཀུན་ལེགས་པར་བསྐྱང་དགོས་ཏེ་་་
དེ་ལྟ་བུ་མ་ཡིན་ན་རྒྱལ་བོ་ཉམས་པའི་རྟགས་ཡིན་ཏེ། ཉི་མས་མུན་པ་སེལ་བར་
མི་ནུས་ན་དེ་ནི་གཟའ་ཡིས་ཟིན་པ་ཡིན་པ་ལྟ་བུའོ། །
སྡིག་སྤྱོད་རྗེ་བོར་བསྐོས་པ་དང་། །
ཁང་བའི་ཡང་ཐོག་གྲུམ་པ་དང་། །
རི་རྩེ་ཤིན་ཏུ་ཞིག་པ་ཡི། །
འོག་ཏུ་གནས་རྣམས་རྒྱུན་དུ་སྐྱུག །
སྡིག་སྤྱོད་ཅིག་རྗེ་དཔོན་དུ་བསྐོས་པ་དང་། ཁང་པའི་ཡང་ཐོག་གྲུམ་ནས་
འགྱེལ་ལ་ཁད་པ་དང་། རིའི་རྩེ་མོ་ཤིན་ཏུ་ཞིག་པར་གྱུར་པ་རྣམས་ཀྱི་འོག་ན་
གནས་པ་རྣམས་རྒྱུན་དུ་སྐྲག་པར་འགྱུར་བའོ། །
གལ་ཏེ་རིག་པ་ཡོད་ན་ཡང་། །
སྐྱེ་བོ་རང་བཞིན་ངན་པ་སྤང་། །
དུག་སྦྲུལ་ནོར་བུས་མགོ་བརྒྱན་ཡང་། །
མཁས་པ་སུ་ཞིག་པང་དུ་ལེན། །
301



ལེགས་བཤད་བསྟན་བཅོས་ཕྱོགས་བསྒྲིགས།
གལ་ཏེ་རིག་པ་བཟང་བོ་ཡོད་པར་གྱུར་ནའང་སྐྱེ་བོ་རང་བཞིན་ངན་པ་་་་
ཅན་ཡིན་ན་སྤངས་དགོས་ཏེ། དུག་སྦྲུལ་གྱི་མགོ་ལ་ནོར་བུའི་རྒྱན་ཡོད་ནའང་
མཁས་པ་སུ་ཞིག་གིས་པང་དུ་ལེན་པར་མི་བྱེད་པ་བཞིན་ནོ།
བསྙེན་དྲགས་རྒྱལ་བོ་བཞེད་བཞིན་དཀའ། །
བཀྱེད་ན་ཐུགས་ཀྱིས་འཛིན་པ་དཀོན། །
བར་མར་གནས་པ་གཡང་ཟ་བས། །
རྒྱལ་བོ་ལ་ལ་མེ་ཆེན་འདྲ། །
ཉེ་བར་བསྟེན་དྲགས་ན་རྒྱལ་བོའི་བཞེད་པ་བཞིན་ཏུ་བསྒྲུབ་པ་དཀའ་་་་
ཞིང་རིང་དུ་བཀྱེད་པར་བྱས་ན་རྒྱལ་བོའི་ཐུགས་ཀྱིས་འཛིན་པའང་དཀོན་ལ།
གལ་ཏེ་བར་མར་གནས་པའང་གཡང་ཟ་བས་ན་རྒྱལ་བོ་ལ་ལ་ནི་མེ་ཆེན་པོ་དང་
འདྲ་སྟེ་དེ་ཡིས་ཕན་པ་ཆེར་མི་འབྱུང་བས་སོ། །
ཆུང་མ་ངན་དང་མཛའ་བོ་ངན། །
རྒྱལ་བོ་ངན་པ་སུ་ཞིག་བསྟེན། ༑
གཅན་གཟན་གདུག་པའི་ནགས་ཁྲོད་དུ། །
སེམས་ཤེས་རྟག་ཏུ་སྡོད་དམ་ཅི། །
ཆུང་མ་ངན་པ་དང་གྲོགས་མཛའ་བོ་ངན་པ་དང་། རྒྱལ་བོ་ངན་པ་རྣམས་
302



ས་སྐྱ་ལེགས་བཤད་ཀྱི་འགྲེལ་བ།
སུ་ཞིག་གིས་བསྟེན་མི་རུང་སྟེ། གཅན་གཟན་གདུག་པ་གནས་པའི་ནགས་ཁྲོད་
དུ་སེམས་ཤེས་པ་རྟག་ཏུ་དེར་ཅིའི་ཕྱིར་དུ་མི་སྡོད་པ་བཞིན་ནོ། །དེ་ལྟ་བུ་ངན་
པ་བསྟེན་དུ་མི་རུང་བ་ནི་ཆོས་རྒྱལ་བུ་དང་མཉམ་པའི་མིའི་ལོ་རྒྱུས་བཞིན་ཡིན་་་
ཏེ་གོང་དུ་བཤད་པ་དེ་འདིར་ཡང་འོས་སོ། །
དྲེགས་པས་ཡོན་ཏན་ཉམས་འགྱུར་ཞིང་། །
འདོད་པས་ངོ་ཚ་ཉམས་པར་བྱེད། །
གཡོག་འཁོར་རྟག་ཏུ་སུན་ཕྱུང་ན། །
རྗེ་དཔོན་ཉམས་པར་འགྱུར་བ་ཡིན། །
གང་ཞིག་གི་དྲེགས་པས་རང་གི་ཡོན་ཏན་ཉམས་པར་འགྱུར་ཞིང་འདོད་་་་
པ་ཆེན་པོས་ངོ་ཚ་ཉམས་པར་བྱེད་ལ། གཡོག་འཁོར་རྣམས་རྟག་ཏུ་སུན་དབྱུང་
བར་བྱེད་ན་རྗེ་དཔོན་དེ་ཉིད་མྱུར་དུ་ཉམས་པར་འགྱུར་བ་ཡིན་ནོ། །སྔོན་
འདས་པའི་དུས་ན་འཛམ་བུའི་གླིང་འདིར་ཡུལ་ཝ་ར་ཁ་སེ་ན་རྒྱལ་བོ་ས་ལ་དར་
ཞེས་བྱ་བ་ཞིག་བྱུང་སྟེ། རྒྱལ་བོ་དེ་ལ་སྲས་གཉིས་ཡོད་དེ། བྱད་གཟུགས་ལེགས་
པ་ལྟ་ན་སྡུག་པ་རྩལ་དང་ལྡན་པའོ། །དེའི་ཚེ་སྲས་ཆུང་ཤོས་ཀྱིས་འདི་སྙམ་དུ་
བསམས་སོ། །གལ་ཏེ་བདག་གི་ཕ་ཚེ་འཕོས་ན་ཕུ་བོ་རྒྱལ་བོར་འགྱུར་རོ། །
བདག་གཞོན་པས་རྒྱལ་བོ་ཡང་མི་འཐོབ་ན། ཐ་མལ་པར་འདུག་ན་ཅི་རུང་། རི་
དབེན་པར་སོང་ནས་དྲང་སྲོང་གི་ས་ལམ་བཙལ་བར་བྱའོ་སྙམ་ནས་ཡབ་རྒྱལ་བོ་
303



ལེགས་བཤད་བསྟན་བཅོས་ཕྱོགས་བསྒྲིགས།
ལ་འདི་སྐད་ཅེས་གསོལ་ཏེ། བདག་ནི་དྲང་སྲོང་གི་ལམ་བཙལ་བར་དགའོ། །
བདག་ལ་སྡུག་པར་འཛིན་ན་བསམས་པ་འདི་ལས་མ་ཟློག་ཅིག་ཅེས་ཡང་དང་་་་
ཡང་དུ་གསོལ་བ་དང་། རྒྱལ་བོས་ཀྱང་དེ་བཞིན་དུ་གནང་ནས་རི་དབེན་པར་
སོང་ངོ་། །དེ་ནས་ལོ་མང་ཞིག་ལོན་པ་དང་། རྒྱལ་བོ་ཚེ་འཕོས་ནས་ཕུ་བོ་རྒྱལ་
པོར་བཞུགས་སོ། །ཕུ་བོ་ཡང་རྒྱལ་བོར་བཞུགས་ནས་རིང་བོར་མ་ལོན་པར་ནད་
ཀྱིས་བཏབ་ནས་ཚེ་འཕོས་ཏེ་རིགས་འཚོ་བའི་མི་མེད་དོ། །བློན་པོ་རྣམས་འདུས་
ནས་ཇི་ལྟར་བྱ་བ་གྲོས་པ་དང་། དེར་བློན་པོ་གཅིག་གིས་རྒྱལ་བོ་ཆེན་པོའི་སྲས་
ཆུང་ངུ་ཞིག་ད་ལྟ་རི་ལ་དྲང་སྲོང་བྱེད་ཀྱིན་འདུག་གི དེ་སྤྱན་དྲོང་ལ་རྒྱལ་བོར་
གཞུག་གོ་ཞེས་སྨྲས་པ་དང་། བློན་པོ་རྣམས་ཀྱིས་དེ་འདྲ་བ་ཞིག་ངེས་པར་ཡོད་
ན་དེ་ལྟར་བྱེད་དོ་ཞེས་བགྲོས་ནས་རི་ལ་རྒྱལ་བུ་འཚོལ་དུ་དོང་ངོ་། །དེ་དག་
རྒྱལ་བུ་དང་འཕྲད་ནས་བདག་ཅག་ལ་རྒྱལ་བོ་མེད་དེ། ཁྱོད་ཀྱིས་རྒྱལ་བོ་བྱ་
དགོས་ཀྱི་འདོང་ངོ་ཞེས་སྨྲས་པ་དང་། དྲང་སྲོང་གིས་སྨྲས་པ། ཚིག་འདི་ནི་
འཇིགས་སུ་རུང་སྟེ། ཁོ་བོ་ནི་དབེན་པ་འདི་ན་རབ་ཏུ་བདེ་སྟེ་མྱ་ངན་ཅི་ཡང་
མེད་དོ། །འཇིག་རྟེན་པ་ནི་རང་བཞིན་གྱིས་མ་དུལ་བ་ཡིན་པས། རྒྱལ་བོ་བདག་
གིས་མི་ནུས་སོ། །བློན་པོ་རྣམས་ཀྱིས་རྒྱལ་པོའི་གདུང་ཆད་པས་ཡུལ་མི་ཐམས་
ཅད་ཀྱང་མགོན་མེད་པར་འགྱུར་གྱི། འགྲོ་བ་མང་བོ་ལ་ཐུགས་བརྩེའི་ཕྱིར་ཁྱོད་
རྒྱལ་བོར་གཤེགས་སུ་གསོལ་ཞེས་སྨྲས་པ་དང་དྲང་སྲོང་གིས་མ་བཟོད་ནས་བློན་་་
པོ་རྣམས་ཀྱིས་གསོལ་བ་བཞིན་དུ་ཕྱིར་ཡུལ་དུ་འོངས་ཏེ་རྒྱལ་བོ་བྱས་སོ། །དྲང་
སྲོང་དེ་ཆུང་ངུ་ནས་འདོད་ཆགས་དང་མ་འབགས་པ་ལས། སྲིད་འཚོ་ཞིང་
304



ས་སྐྱ་ལེགས་བཤད་ཀྱི་འགྲེལ་བ།
བགས་ཀྱིས་བུད་མེད་དང་འབགས་པས། འདོད་ཆགས་ལྷག་པར་ཆེར་གྱུར་ཏེ་
ཉིན་མཚན་དུ་འདོད་ཆགས་ལ་བག་མེད་པས་འདི་སྐད་དུ་ངའི་ཡུལ་མི་ལས་བུ་་་
མོ་ཡོད་པ་རྣམས་སྔར་ང་དང་སྤྲད་པའི་འོག་ཏུ་གདོད་བག་མར་ཐོངས་ཤིག་ཅེས་
བཀར་བཏགས་སོ། །ཡུལ་ན་བུད་མེད་བཟང་མོ་སྡུག་གུ་ཡིད་དུ་འོང་བ་ཐམས་
ཅད་ལ་ཡང་མི་རིགས་པ་སྤྱོད་དོ། །དེའི་ཚེ་བུད་མེད་གཅིག་མི་མང་པོ་ཚོགས་
པའི་མདུན་དུ་སྒྲེན་མོར་བྱུང་ནས་གཅིན་གཅིས་པ་དང་། ཐམས་ཅད་ཀྱིས་བག་
མེད་ངོ་ཚ་མ་ཤེས་པ་འདི་ཅི་བྱེད་ཅེས་སྨྱོས་པ་དང་། བུད་མེད་དེས་སྨྲས་པ། དེ་
ལ་ངོ་ཚ་ཅི་ཞིག་ཡོད་དེ། ཁྱོད་ཀྱང་གཅིག་གི་མདུན་དུ་གཅིག་གིས་གཅིན་གཅིས་
ཀྱང་ངོ་མི་ཚ་ན། ཁོ་མོ་བུད་མེད་ཀྱི་བུད་མེད་དུ་འདྲ་བའི་ནང་དུ་གཅིན་གཅིས་
པ་ལ་ངོ་མཚར་ཡང་ཅི་ཞིག་ཡོད། མི་མང་པོས་སྨྲས་པ། ཁྱོད་ཀྱིས་འདི་སྐད་སྨྲས་
པ་འདི་ཅིའི་ཐད་ཚིག་ཅེས་སྨྲས་པ་དང་བུད་མེད་དེས་འདི་སྐད་ཅེས་སྨྲས་སོ། །
ཡུལ་འདི་ན་རྒྱལ་བོ་གཅིག་པུ་ནི་སྐྱེས་པ་ཡིན་གྱི། གཞན་ཡུལ་མི་ཐམས་ཅད་ནི་
བུད་མེད་ཡིན་དུ་ངེས་སོ། །ཁྱེད་ཀུན་སྐྱེས་པ་ཡིན་ན་དེ་འདྲ་བའི་མི་རིགས་པ་
རྒྱལ་བོས་བྱེད་པ་མི་རིགས་སོ། །དེ་ནས་མི་མང་པོ་ངོ་ཚ་ཞིང་སྐྱེངས་པར་གྱུར་ཏེ་
བུད་མེད་འདི་ནི་བདེན་ཏེ་རིགས་པ་མ་ཡིན་པས་རྒྱལ་བོ་འདི་མེད་པར་བྱའོ་
ཞེས་བགྲོས་ནས་ཐམས་ཅད་གྲོས་མཐུན་ཏེ་རྒྱལ་བོ་སྐྱེད་མོས་ཚལ་དུ་ཁྲུས་ལ་འགྲོ་
བའི་ཚེ་གསོད་པར་བྱས་སོ། །དེ་ནས་སྐྱེད་མོས་ཚལ་དུ་དཔུང་གི་ཚོགས་སྦས་
ནས། རྒྱལ་བོ་རྫིང་བུར་འོང་བའི་ཚེ་ཐམས་ཅད་ལོག་ནས་བཟུང་སྟེ་གསོད་པར་
བྱའོ། །རྒྱལ་བོ་སྐྲག་ནས་ཁྱེད་རྣམས་ཅི་བྱེད་ཅེས་སྨྲས་པ་དང་བློན་པོ་རྣམས་་་་་
305



ལེགས་བཤད་བསྟན་བཅོས་ཕྱོགས་བསྒྲིགས།
ཀྱིས་སྨྲས་པ། རྒྱལ་བོ་ནི་ཆོས་བཞིན་མ་བྱེད་དེ་འདོད་ཆགས་ཀྱིས་མྱོས་ནས།
ཡུལ་ཐམས་ཅད་ཀྱང་རིགས་རིགས་སུན་འབྱིན་ཅིང་རྨ་ཕབ་སྟེ་བདག་ཅག་མ་་་་་
བཟོད་ཆེས་ནས། ཁྱོད་མེད་པར་བྱ་སྟེ། རྒྱལ་བོ་མཛངས་པ་གཟོད་བཙལ་ལོ་
སྙམ་མོ། །རྒྱལ་བོས་དེ་སྐད་ཅེས་ཐོས་ནས་སྐྲག་པར་གྱུར་ཏེ་བློན་པོ་རྣམས་ལ་
འདི་སྐད་ཅེས་སྨྲས་སོ། །སྔོན་ཆད་ནི་བདག་གི་ཉེས་པ་བདེན་གྱི། ཕྱིན་ཆད་དེ་
ལྟར་མི་བྱ་ན་བཏང་དུ་རུང་ངམ་མི་རུང་ཞེས་བསྒོ་བ་དང་དེ་རྣམས་ཀྱིས་སྨྲས་པ།
གལ་ཏེ་གནམ་ལས་ཁ་བ་ནག་པོ་བབ་བམ། མགོ་ལ་སྦྲུལ་གདུག་སྐྱེས་ཀྱང་མི་
བཏང་གི་མ་སྨྲ་ཞིག་ཅེས་བསྒོའོ། །རྒྱལ་བོས་དེ་སྐད་ཅེས་སྨྲས་པ་ཐོས་ནས་ད་ནི་
གདོན་མི་ཟ་བར་གསོད་དོ་སྙམ་སྟེ་ཁྲོས་ནས་དེ་རྣམས་ལ་འདི་སྐད་ཅེས་སྨྲས་སོ། །
ང་སྔོན་རི་ལ་འདུག་སྟེ་འཇིག་རྟེན་ལ་མི་དགའ་བ་ལས་ནན་གྱིས་རྒྱལ་བོ་་་་་
བཅུག་སྟེ་ད་ནི་ང་གསོད་དོ། །ང་གར་སྐྱེས་ཀྱང་ཁྱོད་རང་ལ་ཕྲད་དེ་ཁྱོད་ཀྱང་
ངས་གསོད་པར་ཤོག་ཅིག་ཅེས་དམ་བཅས་སོ། །དེ་ལྟར་དམ་བཅས་མོད་ཀྱི།
འོན་ཀྱང་མ་གནང་སྟེ་རྒྱལ་བོ་དེ་ཉིད་དུ་དེ་རྣམས་ཀྱིས་བསད་དོ། །དེའི་ལོག་
པའི་སྨོན་ལམ་དེས་རྒྱལ་བོ་དེ་ཉིད་གོང་དུ་བཤད་པའི་རྐང་བཀྲ་མི་ཟན་དུ་སྐྱེས་་
པ་དང༌། དེ་ལྟར་གྱི་སྟོན་པ་འདིའི་དུས་སུ་མི་གདུང་བ་སོར་འཕྲེང་ཅན་ཡིན་ནོ།།
ཞེས་མདོ་ལས་འབྱུང་ངོ༌། །
ཕན་པར་སྨྲ་བ་དཀོན་པ་སྟེ། །
དེ་དག་བས་ཀྱང་ཉན་པ་དཀོན། །
306



ས་སྐྱ་ལེགས་བཤད་ཀྱི་འགྲེལ་བ། །
སྨན་པ་མཁས་པ་རྙེད་དཀའ་སྟེ། །
དེ་ཡི་ཚིག་བཞིན་བྱེད་པ་ཉུང་། །
ཕན་པར་སྨྲ་བ་ནི་རབ་ཏུ་དཀོན་པ་ཡིན་ཏེ། དེ་དག་བས་ཀྱང་དེ་ལ་ཉན་
པ་ནི་དཀོན་ཏེ། སྨན་པ་མཁས་པ་ནི་ཤིན་ཏུ་རྙེད་དཀའ་སྟེ་རྙེད་ན་དེའི་ཚིག་
བཞིན་བྱེད་པ་ཉུང་བ་ལྟར་རོ། །སྔོན་བྱུང་བ་སྟོན་པའི་གསུང་རབ་ཚད་མར་
མཐོང་བཞིན་དུ་ཕྱིན་ཅི་ལོག་ཏུ་བསྒྲུབ་པ། ཕྱི་རོལ་གྱི་སྟོན་པ་གཅེར་བུ་པ་དུཁ་
འགྱུར་ལྟ་བུའམ། གནས་བསྟན་ལྷ་སྦྱིན་སྨན་ནད་ཀྱིས་ཐེབས་པ་བཞིན་ཏེ། སྔོན་
གྱི་དུས་སུ་བྷ་ག་ཝ་ན་མཉན་ཡོད་ན་བཞུགས་པའི་ཚེ། བྷ་ག་ཝ་ན་དགེ་སློང་གི་
དགེ་འདུན་དང་བཅས་པ་ལ་ཆམ་རིམས་དྲག་པོས་བསྙུངས་པའི་ཚེ། སྨན་པའི་
རྒྱལ་བོ་འཚོ་བྱེད་བོས་ནས་བསྟན་པས། འཚོ་བྱེད་ཀྱིས་སྨན་མར་དྲུག་ཅུ་རྩ་བཞི་
བ་སྦྱར་ནས། ཀུན་དགའ་བོ་ལ་གདམས་པ། བཅོམ་ལྡན་འདས་ནི་རྡོ་རྗེའི་སྐུ་སྲ་
བ། བརྟན་པ། མི་ཆོད་པ་ཡིན་པས་སྨན་མར་སྲང་གཉིས་དྲོངས། གཞན་རྣམས་
ལ་སྲང་རེ་ལས་ལྷག་མར་མ་འདྲེན་ཅིག་ཅེས་སྨྲས་པ་དང་། ཀུན་དགའ་བོས་
ཀྱང་དེ་བཞིན་དུ་བྱས་པས། ལྷ་སྦྱིན་ན་རེ། ང་ལ་སྲིང་གཉིས་དྲོངས། གོའུ་ཏ་མ་
དང་ངེད་གཉིས་ལ་རིགས་ལ་སོགས་པ་མི་མཉམ་པ་ཅི་ཡོད་ཅེའོ། །དེས་ཀྱང་
སྲང་གཉིས་བྱིན་པས་ཁོ་སྨན་མ་ཞུ་སྟེ་ཤི་ལ་ཐུག་པ་ལ། ཀུན་དགའ་བོས་འཚོ་
བྱེད་ལ་སྦྲན་པས། དེ་ན་རེ། སྨན་མ་ཞུ་བ་དུག་ཏུ་སོང་ལ་ཐབས་མེད་ཅེས་ཟེར།
དེ་ནས་བཅོམ་ལྡན་འདས་ལ་ཞུས་པས། ཐབས་ཡོད་ཀྱི་གསུངས་ནས། ལྷ་སྦྱིན་
307



ལེགས་བཤད་བསྟན་བཅོས་ཕྱོགས་བསྒྲིགས།
གྱི་སྤྱི་བོར་ཕྱག་གཡས་པ་བཞག་ནས། འདི་སྐད་དུ། ལུས་ལ་བསྐྱེད་པའི་བུ་སྒྲ་
གཅན་འཛིན་དང་། དགྲ་བཞིན་སེམས་པའི་ལྷ་སྦྱིན་གཉིས་ལ་མཉམ་སྙམ་པའི་
སེམས་བདག་ལ་ཡོད་ན་བདེན་པ་དང་བདེན་པའི་ཚིག་དེས་ཚེ་དང་ལྡན་པ་ལྷ་་་
སྦྱིན་གྱི་ནད་ཞི་བར་གྱུར་ཅིག་ཅེས་བརྗོད་པས་ལྷ་སྦྱིན་ནད་དང་བྲལ་ཏེ། གཏང་
རག་ཏུ་གོའུ་ཏ་མ་འདིས་སྨན་དཔྱད་མཁས་པ་ཞིག་ཤེས་པར་འདུག་གི་ རྒས་
ཁར་ལྕོགས་རིར་མི་འཆི་ནས་འོང་ངོ་ཟེར་ཏེ་བདེན་པའི་ཚིག་ཁྱད་དུ་གསད་པའི་
སྨོད་པ་དང་བཅས་པས་ལོགས་སུ་སོང་ངོ་། །
ཧ་ཅང་རློམ་པ་ཆེ་དྲགས་ན། །
སྡུག་བསྔལ་བརྒྱུད་མར་ཐོག་ཏུ་འབབ། །
སེང་གེ་ང་རྒྱལ་ཆེས་པའི་རྒྱུས། །
ཝ་ཡིས་ཁུར་བུ་བསྐུར་ཞེས་ཐོས། །
གང་ལའང་ཧ་ཅང་རློམ་པ་ཆེ་དྲགས་པ་ན་སྡུག་བསྔལ་སྟུད་མར་རང་གི་་་་
ཐོག་ཏུ་འབབ་སྟེ། སེང་གེ་ཧ་ཅང་ང་རྒྱལ་ཆེ་བའི་རྒྱུ་ཡིས་ཝ་ཡི་ཁུར་བུ་རང་ཉིད་
ཀྱིས་བཀུར་ཞེས་ཐོས་པ་དང་མཚུངས་སོ། །དེ་ཡང་ཝ་དེས་དུས་ཡུན་རིང་དུ་
སེང་གེས་རི་དྭགས་བསད་པའི་ཤ་རྣམས་བྲོས་པས། རེ་ཞིག་ཅིག་དེས་གླང་བོ་ཆེ་
ཞིག་བསད་ནས་ཝ་སྐྱེས་ལ་འདི་ཁུར་ཅིག དེ་ལྟ་མིན་ན་ད་ཕན་ཆད་ཤ་ཟ་བ་མ་
རེ་ཞིག་བྱས་པས། དེས་བསམ་པ་འཁུར་དུ་མི་ཐེག ཤ་མི་ཟ་བའང་ག་ལ་རུང་
308



ས་སྐྱ་ལེགས་བཤད་ཀྱི་འགྲེལ་བ།
སྙམ་དུ་བསམས་ཏེ་སྨྲས་པ། ཇོ་བོ་ལགས། བདག་གིས་བྱ་བ་གཉིས་མི་མཆི་བས་
གཅིག་བདག་གིས་བགྱི། གཅིག་ཇོ་བོས་མཛད་པར་ཞུ་བྱས། དེ་ན་རེ། བྱ་བ་
གཉིས་ཀ་ནི་བྱས་པ་ལ། ཀྭ་ཡེ་འཇིག་རྟེན་པའི་ཆོས་ལུགས་ཀྱིས་སེམས་ཅན་ཆེན་
པོ་ཁུར་འཁུར་བའི་ཚེ། དེའི་གཏིང་ལ་འཁུན་པ་ཅི་དགོས་པས་ན། གླང་བོ་ཆེ་
ཁུར་བ་དང་འཁུན་པའོ། །དེས་བསམས་པ། ང་ནི་རི་དྭགས་རྒྱལ་བོ་འདི་ལྟ་བུའི་
གཏིང་ནས་ཅི་སྟེ་འཁུན་སྙམ་ནས་དེས་སྔ་མ་དེ་ཁུར་ཏེ་སོང་ངོ༌། །གཏིང་ནས་ཝ་
འཁུན་ཅིང་འགྲོ་བ་ནི་དགའ་བའི་དབྱངས་སོ། །དེའང་ཝའི་ཡིད་ལ་དགའ་
བས་ན། དགའ་བའི་འཁུན་པ་དབྱངས་སུ་སྒྲོགས་པས་ན་དབྱངས་ཞེས་བྱའོ། །
བྱ་རོག་དག་གིས་བསྐུངས་པ་དང་། །
གཞུང་ངན་པ་ལ་ཕན་བཏགས་དང་། །
ཞིང་ངན་ས་བོན་བཏབ་པ་རྣམས། །
རེ་བ་མང་སྟེ་སྤྱོད་པ་ཉུང་། །
བྱ་རོག་དགུ་གིས་བསྐུངས་པའི་ཟས་དང་། སྐྱེ་བོ་གཞུང་ངན་པ་ལ་ཕན་
བཏགས་པ་དང་། ཞིང་ས་ངན་པ་ལ་ས་བོན་བཏབ་པ་རྣམས་རེ་བ་མང་སྟེ་སྤྱོད་
པར་བྱ་བ་ཉུང་བའོ། །
མ་བརྟགས་པར་ནི་སུ་ལ་ཡང་། །
309



ལེགས་བཤད་བསྟན་བཅོས་ཕྱོགས་བསྒྲིགས།
ཡིད་ཆེས་པ་དང་བསྒོ་མི་བྱ། ། །
བག་ཕབ་པ་ལས་སྐྱོན་བྱུང་དང་། །
གྲོས་བཏབ་པ་ལས་དགྲར་གྱུར་མང་། །
མ་བརྟགས་པར་ནི་སུ་ཞིག་ལའང་ཡིད་ཆེས་པ་དང་། གཏམ་བསྒོ་བར་མི་
བྱ་སྟེ། བག་ཕབ་པ་ལས་སྐྱོན་བྱུང་བ་དང་གྲོས་བཏབ་པ་ལས་དགྲར་གྱུར་པ་ནི་
རབ་ཏུ་མང་བ་བཞིན་ནོ། །དེ་ཡང་བྱང་ཆུབ་སེམས་དཔའ་སྤྲེའུ་བཞིན་ཏེ་གོང་
དུ་གསལ་བར་བཤད་པ་དེ་འདིར་ཡང་བཤད་དུ་འོས་སོ། །
འཇིག་རྟེན་ངན་པ་མང་ཡོད་ཀྱང་། །
སྐྱེ་བོ་ངན་འདྲའི་འཇིགས་པ་མེད། །
ངན་པ་གཞན་དག་བཅོས་རུང་གི །
སྐྱེ་བོ་ངན་པ་བཅོས་ན་འཇིག །
འཇིག་རྟེན་ན་ངན་པ་རབ་ཏུ་མང་བོ་ཡོད་ཀྱང་། སྐྱེ་བོ་ངན་པ་དང་འདྲ་
བར་འཇིགས་པ་མེད་དེ། ངན་པ་གཞན་དག་ནི་བཅོས་སུ་རུང་གི སྐྱེ་བོ་ངན་པ་
དག་བཅོས་ན་འཇིག་པར་འགྱུར་བས་སོ། །
སྐྱེ་བོ་ངན་པ་ཡོན་ཏན་བརྒྱས། །
ཕན་པར་བྱས་ཀྱང་མགུ་མི་ནུས། །
310



ས་སྐྱ་ལེགས་བཤད་ཀྱི་འགྲེལ་བ།
གང་ཞིག་བསྟེན་པ་དགྲར་འགྱུར་འདི། །
སྐྱེ་བོ་ངན་པའི་ཁྱད་ཆོས་ཡིན། །
སྐྱེ་བོ་ངན་པ་ལ་གང་གིས་ཡོན་ཏན་བརྒྱ་ཡིས་ཕན་པར་བྱས་ཀྱང་དེ་ཉིད་་་་
མགུ་བར་མི་ནུས་ཏེ། གང་གིས་བསྟེན་པ་ན་བསྟེན་པ་པོ་ལ་དགྲར་འགྱུར་བ་
འདི་ནི་སྐྱེ་བོ་ངན་པའི་ཁྱད་པར་གྱི་ཆོས་ཡིན་པས་སོ། །
ངན་པ་ཇི་ལྟར་བཅོས་གྱུར་ཀྱང་། །
རང་བཞིན་བཟང་བོ་འབྱུང་མི་སྲིད། །
སོལ་བ་འབད་དེ་བཀྲུས་ན་ཡང་། །
ཁ་དོག་དཀར་བ་མི་སྲིད་དོ། །
སྐྱེ་བོ་ངན་པ་ཐབས་ཀྱིས་ཇི་ལྟར་བཅོས་པར་གྱུར་ཀྱང་རང་བཞིན་བཟང་་་་
བོ་འབྱུང་བ་ནི་མི་སྲིད་དོ། །སོལ་བ་རབ་ཏུ་འབད་དེ་བཀྲུ་བར་བྱས་ནའང་དེའི་
ཁ་དོག་དཀར་བོ་འབྱུང་བ་མི་སྲིད་པ་བཞིན་ནོ། །
སྐྱེ་བོ་ངན་པས་སུན་ཕྱུང་བའི། །
ས་དེར་དམ་པ་མཐོང་ཡང་སྤོང་། །
སྦྲུལ་གྱིས་གཙེས་པའི་ས་ཕྱོགས་སུ། །
གསེར་གྱི་ཉག་ཐག་མཐོང་ཡང་འབྲོས། །
311



ལེགས་བཤད་བསྟན་བཅོས་ཕྱོགས་བསྒྲིགས།
སྐྱེ་བོ་ངན་པས་སུན་ཕྱུང་བའི་སའི་ཕྱོགས་དེར་དམ་པ་དག་མཐོང་ཡང་་་་་་
སྤོང་བར་བྱེད་དེ། སྦྲུལ་གྱིས་གཙེས་པའི་ས་ཕྱོགས་སུ་གསེར་གྱི་ཉག་ཐག་མཐོང་
ཡང་འབྲོས་པར་བྱེད་པ་ལྟ་བུའོ། །
མཆོད་པ་དམ་པ་ལ་བྱ་ཡི། །
དམན་པ་མཆོད་ན་ཉེས་པའི་གཞི། །
འོ་མ་སྐྱེས་བུའི་བདུད་རྩི་སྟེ། །
སྦྲུལ་ལ་བྱིན་ན་དུག་འཕེལ་ལོ། །
མཆོད་པར་བྱ་བའི་ཡུལ་དམ་པ་ལ་མཆོད་པར་བྱ་ཡི། དམན་པ་མཆོད་ན་
ཉེས་པའི་གཞིར་འགྱུར་ཏེ། འོ་མ་སྐྱེས་བུའི་བདུད་རྩི་ཡིན་ཏེ། སྦྲུལ་ལ་འོ་མ་བྱིན་
ན་དུག་འཕེལ་བ་བཞིན་ནོ།
འབད་དེ་ཀུན་ནས་བསྟེན་བྱས་ཀྱང་། །
ངན་པ་བློ་དང་ག་ལ་འདྲེས། །
མཆིལ་བ་ཇི་ལྟར་གསོས་གྱུར་ཀྱང་། །
བག་ཕེབས་འགྱུར་བ་མི་སྲིད་དོ། །
རབ་ཏུ་འབད་དེ་ཀུན་ནས་བསྟེན་པར་བྱས་ཀྱང་ངན་པ་དག་རང་གི་བློ་་་་
དང་འདྲེས་པར་མི་འགྱུར་ཏེ། མཆིལ་བ་ཇི་ལྟར་ཡུན་རིང་དུ་གསོས་པར་གྱུར་
312



ས་སྐྱ་ལེགས་བཤད་ཀྱི་འགྲེལ་བ།
ཀྱང་དེ་ནི་བག་ཕེབས་པར་འགྱུར་བ་མི་སྲིད་པ་ལྟ་བུའོ། །
རྟག་ཏུ་འབྱེད་ལ་བརྩོན་པའི་མིས། །
མཛའ་བ་བརྟན་པོའང་ཕྱེད་འགྱུར་ཏེ། །
ཆུ་ཡིས་རྟག་ཏུ་བཅོས་གྱུར་ན། །
བྲག་ལ་སེར་ག་མི་འབྱུང་ངམ། །
རྟག་ཏུ་ཕ་རོལ་འབྱེད་པ་ལ་བརྩོན་པའི་མི་ཡིས་མཛའ་བ་རབ་ཏུ་བརྟན་་་་་
ནའང་ཕྱེད་པར་འགྱུར་ཏེ། ཆུ་ཡིས་རྟག་ཏུ་གཅེས་པར་གྱུར་པ་ན་བྲག་ལ་སེར་
ཁ་འབྱུང་བར་སྲིད་པ་བཞིན་ནོ། །
བདག་གིས་བསླུས་དང་ངེན་བྱས་དང་། །
མཁན་སློབ་གྲོགས་ཀྱི་སྐྱོན་བརྗོད་པ། ། །
བརྫུན་ན་བརྫུན་པས་ཡིད་བརྟན་མེད། །
བདེན་ན་ལྷག་པར་འཇིགས་པ་སྐྱེ། །
བདག་གིས་གཞན་བསླུས་པ་དང་། ངན་བྱས་པ་དག་དང་མཁན་པོ་དང་།
སློབ་དཔོན་དང་། གྲོགས་ལ་སོགས་པའི་སྐྱོན་བརྗོད་པར་བྱེད་པ་ཅི། རྫུན་ནས་
རྫུན་སྨྲ་བས་དེ་ལ་ཡིད་བརྟན་དུ་མེད་ལ། བདེན་ན་ལྷག་པར་དེ་ལ་འཇིགས་པ་
སྐྱེས་པར་འགྱུར་བས་སོ། །
313



ལེགས་བཤད་བསྟན་བཅོས་ཕྱོགས་བསྒྲིགས།
མི་གང་བརྗོད་བྱ་མ་ཡིན་པ། །
གཞན་གྱི་དྲུང་དུ་སུས་བརྗོད་པ། །
བདེན་ནམ་འོན་ཏེ་བརྫུན་ཀྱང་རུང་། །
མཁས་པས་དེ་ལ་བག་ཟོན་བྱ། །
མི་གང་ཞིག་བརྗོད་བྱ་མ་ཡིན་པའི་ཚིག་གཞན་གྱི་དྲུང་དུ་སུ་ཞིག་གིས་་་་་་
བརྗོད་པར་བྱེད་པ་ནི་བདེན་པའམ་འོན་ཏེ་རྫུན་ཀྱང་རུང་བ་དེ་ལ་མཁས་པ་་་་
དག་གིས་བག་ཟོན་བྱ་དགོས་སོ། །
གཞུང་ངན་ནོར་ལ་གཅེས་འཛིན་པ། །
མཛའ་བཤེས་ཡིན་ཡང་ཡིད་མི་བརྟན། །
ཆེན་པོ་རྣམས་ལ་གསུག་ཟོས་ནས། །
གཉེན་གྱིས་བརླག་པར་བྱས་པ་མང་། །
གཞུང་ངན་ཅི་ནོར་ལ་གཅེས་པར་འཛིན་པའི་མི་ནི་རང་གི་མཛའ་བཤེས་་་
ཡིན་ཡང་དེ་ལ་ཡིད་བརྟན་ཏུ་མི་རུང་སྟེ། ཆེན་པོ་རྣམས་ལ་གསུག་ཟོས་ནས་
རང་གི་གཉེན་གྱིས་བརླག་པར་བྱས་པ་མང་བ་བཞིན་ནོ། །འདིའི་དཔེར་བརྗོད་
པ་ནི་ཝ་ར་ཎཱ་སིའི་ནགས་སྟུག་པོ་སྐྱེ་བོ་ཕལ་ཆེ་བས་བགྲོད་པར་མི་ནུས་པ་ཞིག་་་
ན་བྱང་ཆུབ་སེམས་དཔའ་རུ་རུ་ཞེས་བྱ་བ་དུད་འགྲོའི་ལུས་སུ་གྱུར་ཀྱང་། རིན་
པོ་ཆེའི་ཕུང་བོ་འགྲོ་ཤེས་པ་ལྟ་བུར་སྣང་ཡང་བསམ་པ་དགེ་བ་རྨད་དུ་བྱུང་་་་་
314



ས་སྐྱ་ལེགས་བཤད་ཀྱི་འགྲེལ་བ།
ཞིག་ཡོད་པ་ལ། དེ་ཡང་གཟུགས་དང་ཤེས་པ་ཕུན་སུམ་ཚོགས་པ། བྱ་བ་རྣམས་
ལ་མཁས་པས་བརྒྱན། བདག་ལ་ཕན་འདོགས་སྐྱེ་བོ་ལ་མཆོད་པ་མི་བྱེད་སུ་ཞིག་
ཡོད། དེའི་གྲོང་འདབས་ན་ཡོད་པའི་མི་ཞིག་འབབ་ཆུ་དྲག་པོས་ཁྱེར་ཏེ་འདི་
སྐད་དུ། ཆུ་ཆེན་དྲུག་པ་རབ་ཏུ་དྲག་པོ་ཡིས། །ཁྱེར་ནས་མགོན་མེད་གཟིངས་
ཀྱང་ཡོད་མ་ཡིན། །བདག་ལྟར་ཕོངས་ཤིང་ཉམ་ཐག་བསྒྲལ་བའི་ཕྱིར། །སྡུག་ལ་
བྱམས་པ་མྱུར་དུ་རྒྱུགས་ལ་ཟུངས། །ཞེས་སྨྲ་ཞིང་འདུག་པ་རུ་རུ་དེས་ཚོར་ཏེ་
མཐོང་ནས་དེའི་ཐད་དུ་སོང་སྟེ། ཚིགས་སུ་བཅད་པ། དེས་ནི་འབབ་ཆུ་དྲག་པོ་
འཇིགས་དེར་ཞུགས། །དགྲ་ཡི་དཔུང་རྣམས་འཇོམས་པའི་དཔའ་བོ་བཞིན། །དེ་
ནས་ལུས་ཀྱིས་དེ་ཡི་ལམ་བཀག་སྟེ། །ང་ལ་འཇུས་ཞེས་དེ་ཡི་དབུགས་ཕྱུང་ནས། །
ཞེས་ཏེ་དེ་བདེ་བར་ཕྱིན་པར་བྱས་སོ། །མི་དེ་རབ་ཏུ་དགའ་སྟེ། ཁྱོད་ཀྱིས་
བདག་གི་སྲོག་བྱིན་པས། ད་ཁྱོད་ལ་མཆོད་པ་ཅུང་ཟད་ཅིག་བགྱི་བས་ཁོ་བོའི་
དྲུང་དུ་འབྱོན་པར་འཚལ་ལོ་ཞེས་ཞུ་བ། ཁྱོད་ནི་བདག་ལ་བཀའ་དྲིན་ཆེ། །དེ་
བས་ཅི་བགྱིད་བཀའ་སྩོལ་ལ། །ཁྱེད་ལ་གང་དུ་ཅི་འཚལ་བ། །དེར་ནི་བདག་
ཉིད་ཅན་ཏུ་གསོལ། །ཞེས་བྱས་པས། རུ་རུས་སྨྲས་པ། མི་རྣམས་ཀྱི་དགའ་
བའང་གཞན་ཡིན། ངེད་རི་དྭགས་རྣམས་ཀྱི་དགའ་བའང་གཞན་ཡིན་པས།
ཁྱོད་ཀྱིས་ཁོ་བོ་ཇི་ལྟར་འདིར་འདུག་པ་མ་གླེང་ཞིག དེ་ཉིད་ང་མཆོད་པ་ཡིན་
ནོ་ཞེས་བྱས་ཏེ་ནགས་སུ་སོང་ངོ་། །དེའི་ཚེ་ཝ་ར་ཎ་སིའི་རྒྱལ་བོའི་བཙུན་མོ་
གནང་ཆེན་ཞིག་ཡོད་པ་དེའི་རྨི་ལམ་ན། རི་དྭགས་ཀྱི་གཟུགས་སུ་གཟི་བྱིན་དང་
མདངས་ཀྱི་ཁྱད་པར་འཕགས་པ་རྨད་དུ་བྱུང་བ་ཞིག་སེང་གེའི་ཁྲི་ལ་འདུག་སྟེ་་་
315



ལེགས་བཤད་བསྟན་བཅོས་ཕྱོགས་བསྒྲིགས།
ཆོས་སྨྲ་བར་མཐོང་ནས། དེ་རྒྱལ་བོ་ལ་སྨྲས་པས། དེས་སྐྱེ་བོ་ཐམས་ཅད་ལ་བྱ་
དགའ་ཆེན་པོ་ཁས་བླངས་སོ། །དེ་ཚོལ་བར་བརྩོན་པ་ལས། རིང་མོ་ཞིག་ན་སྔར་
གྱི་མི་དེ་སེམས་གཡོས་ཏེ་བསམས་པ། ཀྱེ་མ་སྔོན་གྱི་དྲིན་ཆུང་ངམ་རང་གི་
དགོས་པ་གཙོར་བཟུང་། དམ་པ་རྣམས་ཀྱི་ཚུལ་བསྐྱུང་ངམ། འདོད་ཆེན་པ་ཡི་
ཚུལ་ཆུང་ངམ། ལོ་ཀ་གཞན་གྱི་དགོས་བསྒྲུབ་བམ། ད་ལྟ་བདེ་བ་ཙམ་བསྒྲུབ་
བམ། ཞེས་བྱ་བ་ལ་སོགས་པ་བསམ་པ་ལས། འདོད་ཆེན་པོའི་ཚུལ་ལ་ཞེན་ཏེ་བྱ་
དགའ་འདོད་པས་དེས་རྒྱལ་བོའི་ཐད་དུ་སོང་སྟེ། བདག་གིས་མཐོང་བ་གང་
བཞིན་པ་དེ་སུ་ཞིག་ལ་བསྟན། གསུངས་ཤིག བྱ་དགའ་ཞུ་བྱས་པས། རྒྱལ་བོ་
ན་རེ། ཁོ་བོ་རང་ལ་སྟོན་ཅིག བྱ་དགའ་སྟེར་རོ་ཟེར་ཏེ། དེར་དཔུང་དང་
བཅས་ཏེ་སོང་བ་དང་། ཕྱོགས་ཐམས་ཅད་དམག་གིས་ཁྱབ་པར་བྱས་ཏེ། སྐྱེ་བོ་
སྒྲ་ཆེར་སྒྲོགས་པ་ཐོས་པ་དང་། དེས་བསམས་པ། ཀྱེ་མ་སྐྱེ་བོ་འདོད་ཆེན་པ་
འགའ་ཞིག་འདིར་ངེས་པར་འོངས་སོ་སྙམ་སྟེ། གཞན་དུ་འགྲོ་བར་བརྩམ་པ་
དང་ཕྱོགས་ཐམས་ཅད་དམག་གིས་གང་བར་མཐོང་ནས། དེའི་ཚེ་སྐྱེ་བོ་ངན་པ་
དེས་མཐོང་ནས་རྒྱལ་བོ་ལ་ཀྱེ་ཞེས་བོས་ནས། ཁྱེད་ཀྱི་བཞེད་བྱ་དེ་འདི་ལགས་
སོ། །ཞེས་སོར་མོ་བསྐྱངས་ཏེ་རུ་རུ་བསྟན་པ་དང་། སྟོན་པ་པོ་དེའི་ལག་པ་ཆད་
ནས་ས་ལ་ལྟུང་བར་གྱུར་ཏོ། །ཆར་སྤྲིན་འདྲ་བའི་ནགས་ཚལ་སྔོན་མོ་ན། །རིན་
ཆེན་གསེར་འདྲ་ལུས་ཀྱི་དཔལ་དུ་འབར། །རི་དྭགས་རུ་རུ་ཡོན་ཏན་མཆོག་དེ་
མཐོང་། །སྤྲིན་གྱི་ནང་ན་གློག་འགྱུ་མེ་བཞིན་འབར། །དེ་ཡི་གཟུགས་བཟང་བོ་
ཡིས་ཡིད་འཕྲོག་ནས། །རྒྱལ་བོ་དེས་ནི་དེ་བཟུང་འདོད་པ་ཡིན། །གཞུ་བརྡུངས་
316



ས་སྐྱ་ལེགས་བཤད་ཀྱི་འགྲེལ་བ་
མདའ་ནི་སྤུད་སྟོང་ལ་བཙུགས་ཏེ། །དེ་ལ་འཕང་བའི་ཕྱིར་ནི་གཞུ་བཀང་ངོ་། །
རྒྱལ་བོས་མདའ་མདེའུ་ཅན་རྒྱུད་དང་སྦྱར་ཏེ་བཀང་ནས་རུ་རུ་ལ་བརྡེགས་པར་་
གཟས་པ་ན། བྱང་ཆུབ་སེམས་དཔའ་དེས་མིའི་སྐད་དུ་གཟེངས་བསྟོད་དེ་འདི་
སྐད་ཅེས་སོ། །མི་བདག་ཅུང་ཟད་བཞུགས་ཤིག་དང་། །མི་མཆོག་བདག་ལ་མ་
འཕེན་པར། །རེ་ཞིག་ངོ་མཚར་ཆེན་པོ་ཡི། །ཐེ་ཚོམ་འདི་ནི་བསལ་དུ་གསོལ། །
ནགས་ཚལ་སྟུག་པོ་འདི་ལྟ་བུ། །སྐྱེ་བོ་རྒྱུ་འབྲས་མེད་པ་ན། །རི་དྭགས་འདི་འདྲ་
གནས་སོ་ཞེས། །ཁྱེད་ལ་སུ་ཞིག་བདག་མཆིས་གསོལ། །མིའི་བདག་པོ་ཁྱོད་ཅུང་
ཟད་བཞུགས་ཤིག་དང་། ཁྱེད་ཀྱིས་བདག་འདི་ན་འདི་ལྟར་འདུག་ཅིང་མཆིས་
པའི་བཀའ་མཆིད་གང་ལས་ཐོས་ཞེས་དྲིས་པས། རྒྱལ་བོས་མེ་མདའུའི་རྩེས་
འདི་ཟེར་རོ་བྱས་ཏེ་སྔར་གྱི་མི་དེ་བསྟན་པས། རུ་རུས་དེ་ལ་བལྟས་ཏེ། ཀྱེ་མ།
ཁྲེལ་མེད་མི་ལ་ཕན་བཏགས་པས། །ཆུ་ཡི་རླབས་ཀྱིས་ཁྱེར་བ་ཡིས། །ཤིང་དག་
ཕྱུང་བ་བླའོ་ཞེས། །གཏམ་དུ་གྲགས་པ་འདི་རེ་བདེན། །དེ་ལྟར་འབད་པ་དེ་ཡི་
ལན། །འདི་ལྟ་བུ་ཡིས་ལན་གྱུར་རམ། །ཞེས་གསུངས་སོ། །དེ་ཐོས་པས་རྒྱལ་བོ་
དེ་ངོ་མཚར་ཞིང་ཡ་ང་བར་གྱུར་པས། དམིགས་ཀྱི་མ་ཕྱེ་དོན་ཟབ་པ། །སྤྱི་ལ་
རྣམ་པར་རྨོད་པ་འདི། །བདག་གིས་ཐོས་པར་གྱུར་ནས་ནི། །བདག་གི་ཡིད་ཀྱང་
འདར་བ་འདྲ། །དེ་བས་རི་དྭགས་དམ་པ་ཁྱོད། །སུ་ལ་བརྩམ་སྟེ་བཀྱོན་པ་
གསུངས། །མི་འམ་འོན་ཏེ་མི་མ་ཡིན། །བྱ་འམ་འོན་ཏེ་རི་དྭགས་ལགས། །ཀྱེ་
ཁྱེད་ཀྱིས་གསུངས་དེ་ལ་ཁོ་བོ་དགྱེས་པ་སྐྱེ་ན་དེ་ཇི་ལྟ་བུ་དེ་རྒྱས་པ་གསལ་བར་་་
གསུངས་ཤིག་ཅེའོ། །རུ་རུས་ལན་སྨྲས་པ། འབབ་ཆུ་དྲག་པོས་ཁྱེར་ཏེ་སོང་བ་
317



ལེགས་བཤད་བསྟན་བཅོས་ཕྱོགས་བསྒྲིགས།
ལས། །སྙིང་རྗེ་མ་བཟོད་བདག་གིས་ལྟུང་བ་གང་། །དེ་བས་བདག་ལ་འཇིགས་
པ་འདི་འདྲ་བྱུང་། །མ་རབས་བརྟེན་ན་རུང་བར་ག་ལ་འགྱུར། །དེ་ལ་རུ་རུ་དེས་
དོན་སྔ་མ་རྒྱས་པར་བསྙད་དོ། །དེར་རྒྱལ་བོས་མི་དེ་ལ་བལྟས་ཏེ་ཀྭ་ཡེ་ཟེར་བ་
དེ་བདེན་ནམ་ཞེས་པས། མི་དེས་སྨྲས་པ་མེད་དོ། །དེ་རྒྱལ་བོས་ཐོས་པས་ཤིན་
ཏུ་མ་རངས་པར་གྱུར་ཏེ་སྤྱོ་བ་དང་བཅས་པས་མི་ངན་པ་དེ་ལ་རྒྱལ་བོས་མདའ་
བཀང་སྟེ་རྡེག་པར་གཟས་པ་ན། རུ་རུ་དེའི་བར་དུ་བྱོན་ཏེ། མིའི་བདག་པོ་ཁྱེད་
དེ་ལྟར་མ་མཛད། གུམ་ཟིན་པའི་སྐྱེ་བོ་ལ་སླར་དགུམ་མི་འཚལ་ལོ། །ཞེས་ཏེ་
སླར་ཡང་མིའི་བདག་པོ་ཁྱེད་ཀྱིས་བཞེད་པ་གང་བཞིན་པ་དེ་ཁོ་བོས་རྫོགས་པར་
བགྱི་ཞིང་བསྟན་ལགས་མོད། ཁྱེད་ཀྱིས་ཀྱང་མི་ངན་པ་འདི་ལ་ཐུབ་ཚོད་མི་
མཛད་པར་བགྱི་བ་གང་ལགས་དེ་གནང་བར་རིགས་སོ་ཞེས་བྱས་པས། རྒྱལ་བོ་
དེས་ཀྱང་བྱང་ཆུབ་སེམས་དཔའ་དེའི་གསུང་བསྒྲུབ་པས། ་ སྐལ་བ་ཆེན་པོ་
ལེགས་སོ་ལེགས། །འཕྲལ་དུ་མི་བཟད་གནོད་བྱེད་ལ། །གང་གིས་སྙིང་རྗེ་འདི་
འདྲ་བ། །ཁྱོད་ནི་ཡོན་ཏན་ཉིད་ཀྱི་མི། །བདག་ཅག་མི་ཡི་གཟུགས་སུ་བའི། །
བླུན་པོ་འདི་ལ་ཁྱེད་ཀྱིས་བརྩེ་བར་མཛད། །སྐྱེས་བུ་ཁྱེད་དང་བདག་མཇལ་རྒྱུ་
ལགས་པས། །དེ་ཉིད་འཚལ་བའི་དོན་རྣམས་བརྩམ་པར་བགྱི། །རྒྱལ་སྲིད་འདི་
ནིའང་ཁྱོད་ཀྱིས་ཅི་བདེར་སྤྱོད། །ཅེས་བྱང་ཆུབ་སེམས་དཔའི་གསུང་བསྒྲུབ་པ་
དང་། རང་ལ་རུ་རུ་བསྟན་པའི་དྲིན་གྱིས་ཁྱབ་པ་བྱས་ཏེ། མི་དེ་མགུ་བར་བྱས་
སོ། །དེ་ནས་བྱང་ཆུབ་སེམས་དཔའ་རུ་རུ་རྒྱལ་བོའི་ཁབ་ཏུ་སྤྱན་དྲངས་ནས་
གདན་སེང་གེའི་ཁྲི་ལ་འདུག་སྟེ་གསལ་བར་བརྡ་འཕྲོད་པ་དང་། སྙན་ཞིང་ཡིད་
318



ས་སྐྱ་ལེགས་བཤད་ཀྱི་འགྲེལ་བ།
དུ་འོང་བས་སྐྱེ་བོ་རྒྱུ་ཆེན་པོ་རབ་ཏུ་མགུ་ཞིང་བདེ་བར་བྱས་པ་ཡིན་ནོ། །
གནོད་པའི་མཚན་མ་ཁར་འབྱིན་པའི། །
དགྲ་བོ་དེ་དག་གཞོམ་པར་སླ། །
ཕན་པའི་བཟློག་རྟགས་ཁར་འབྱིན་པའི། །
དགྲ་བོ་དེ་དག་ཇི་ལྟར་གཞོམ། །
གནོད་པར་བྱེད་པའི་མཚན་མ་ཁར་འབྱིན་པའི་དགྲ་བོ་དེ་དག་གཞོམ་་་་་
པར་སླ་ལ། སྙིང་ནས་ཁོན་དུ་འཛིན་ཞིང་ཕན་པའི་བཟློག་རྟགས་ཁར་འབྱིན་
པའི་དགྲ་བོ་དེ་དག་ཇི་ལྟར་དུ་གཞོམ་པར་དཀའ་བ་ཡིན་ནོ། །དེ་ལ་སྔ་མ་ནི་
ཅུང་ཟད་ལ་མདུད་པར་འཛིན་པའི་རིགས་ཏེ། གནས་བརྟན་དྲུག་སྡེས་འཆར་
ཀ་ཁང་སྲུང་བར་བཞག་སྟེ་བལ་ཡུལ་དུ་སོང་ནས་སླར་ཡང་ཚོང་བ་དང་འགྲོགས་
ཏེ་སོང་བ་ན། དེ་དག་གི་ཤིང་རྟའི་སྲོག་ཤིང་ཆག་ནས་བལ་ཡུལ་པ་དྲུག་སྡེས་
ཁུར་ནས་རི་བྲག་ནས་ཕྱིན་པས། རི་བྲག་པ་ཐམས་ཅད་སྐྲག་སྟེ། དམག་ཉུང་
བའམ། གླང་བོ་ཆེའམ། ཕྱོགས་སུ་དོང་པ་ན་དེ་དག་ཏུ་མཐོང་ནས་འཕགས་པ་
དག་ཁུར་ཚེ་བྱས་པས། དགྲ་བོ་དག་གི་སྐེ་རྡོག་པས་བརྫིའམ་ཞེའོ། །འཕགས་པ་
ལ་དགྲ་ཡོད་དམ་བྱས་པས་ཁྱེད་ཁོ་ན་ཞེས་ཟེར་བ་ལྟ་བུའོ། །
རྨ་གཞན་མཁས་ན་འཚོ་སྲིད་ཀྱི། །
319



ལེགས་བཤད་བསྟན་བཅོས་ཕྱོགས་བསྒྲིགས།
ཉེས་པའི་ཚིག་རྨ་འདྲུབ་པ་མེད། །
ཁཱ་ཡིས་འུག་པ་སྨྲ་ཕབ་པས། །
བསྐལ་བའི་བར་དུ་འགྲོས་ལ་ལྟོས། །
རྨ་བྱས་པ་གཞན་ལ་ཐབས་མཁས་ན་དེ་ཉིད་འཚོ་བ་སྲིད་ཀྱི་ཉེས་པའི་ཚིག་
གིས་རྨ་བྱས་པ་ལ་འདྲི་བར་བྱ་བ་མེད་དེ། བྱ་ཐམས་ཅད་འདུས་ཚེ་ཁུ་ཏས་འུག་
པ་སྨྲ་ཕབ་པས་དེ་གཉིས་བསྐལ་བའི་བར་དུ་འགྲེས་པར་གྱུར་པ་ལ་ལྟོས་དང་དེ་་
ལྟ་བུའོ། །དེ་ཡང་བྱ་ཐམས་ཅད་འདུས་ཏེ་རྒྱལ་བོ་ཚོལ་བ་ན་ཁ་ཅིག་ན་རེ། འུག་
པ་ལ་བལྟས་ཏེ་འདི་ཚོགས་ཀྱི་དབུས་སུ་བརྗིད་ཆེ། མཚན་མོ་འགྲོ་བ་ན་མིག་
གསལ། མགོ་བོ་ལ་རྭ་ཡོད་པས་འདི་ཉིད་རྒྱལ་བོ་བྱའོ་ཟེར་བ་ན། ཁྭ་ཏ་ན་རེ།
ཁྱེད་ཅི་ཟེར། འདིའི་རྐང་བ་སེར་གས་གང་བས་བྲན་རྐང་བ་མ་ཡར་མོ་ལ་ཤ་
བརྐུས་ཏེ་ཟོས་པས། མ་ཡར་མོ་ཡིས་མིག་ཏུ་ཤའི་ཁུ་བ་བླུགས་པས་ཞག་མིག་པ།
སྐད་མ་སྙན་ཏེ་འདུན་མ་ངན་པ་ཐམས་ཅད་འུག་པའི་སྒྲས་འབྱིན་པས་འུག་པ།
བྱའི་མགོ་ལ་རྭ་ཡོད་པས་ལྟས་ངན་ཡིན་པས་བདག་ནི་མི་རྟོགས་སོ་ཟེར་ནས་ཁོ་་
སོང་བ་དང་བྱ་ཐམས་ཅད་ན་རེ། བདེན་ཏེ་རྒྱུ་མཚན་ཚང་བས་སོ། །ཟེར་ནས་
འུག་པ་གཅིག་པུ་དོར་ནས་བཞག་ནས་བྱ་ཐམས་ཅད་དགྱེས་པར་གྱུར་ཏོ། །
སྙིང་ལ་འཁོན་དུ་དམ་བཟུང་ནས། །
ཁ་ལ་ཚིག་བཟང་སྨྲ་འོ་ཞེས། །
320



ས་སྐྱ་ལེགས་བཤད་ཀྱི་འགྲེལ་བ། །
དྲང་སྲོང་གདུག་པའི་གདམས་ངག་སྟེ། །
དམ་པའི་ཚུལ་དང་འགལ་བ་ཡིན། །
སྙིང་ལ་འཁོན་དུ་དམ་པོར་བཟུང་ནས་ཁ་ལ་ཚིག་བཟང་པོར་སྨྲ་བར་བྱའོ་་
ཞེས་པ་ནི་དྲང་སྲོང་གདུག་པ་ཅན་གྱི་གདམ་ངག་ཡིན་ཏེ། དེ་ནི་དམ་པའི་ཚུལ་
དང་འགལ་བ་ཆེན་པོ་ཡིན་ནོ། །དེ་ཡང་སྔོན་གྱི་དྲང་སྲོང་ཨ་བྲོ་ལ་དང་། མ་སུ་
རགླུ་ལ་སོགས་པས་སྨྲ་བ་ནི། ཇི་སྲིད་དུས་ལ་མ་བབ་པར། །དགྲ་ནི་ཕྲག་གོང་
བཀུར་བྱས་ཏེ། །དེ་བཞིན་གཡུལ་དུ་ཕྱིན་པ་ན། །རྡོག་པས་རྫ་ལ་བསྣུན་བཞིན་
གཞོམ། ཞེས་དང༌། དམན་ཞིང་སྙིང་རྗེས་སྐད་འདོན་ཡང་། །དགྲ་ནི་བཏང་
བར་མི་བྱའོ། །དེ་ལ་སྙིང་རྗེ་མི་བྱ་ཞིང་། །སྔོན་ཆད་གནོད་པ་བྱེད་པ་གཞོམ། །
ཞེས་དང་། དགྲ་ལ་ཐལ་སྦྱར་ཡིད་ཆེས་དང་། །སྤྱི་བོས་བཏུད་དེ་གུས་བྱ་ཞིང་། །
གདུང་འགྱུར་མཆི་མ་འཛགས་སོགས་བྱ། །འབྱོར་བར་འདོད་པས་དེ་ལྟར་སྤྱད། །
ཅེས་དང་། བུ་ལོན་མེ་ཡི་ལྷག་མ་དང་། །དེ་བཞིན་དགྲ་ཡི་ལྷག་མ་ནི༔ །ཡང་
ནས་ཡང་དུ་འཕེལ་འགྱུར་བས། །དེ་བས་ལྷག་མ་བཞག་མི་བྱ། །ཞེས་བྱ་བ་ལ་
སོགས་སྨྲ་བ་ནི་གཞན་གྱི་སྟེ་འདིར། དམ་པའི་སྐྱེས་བུ་དགའ་བར་བྱ། །མི་སུན་
སྐྱེ་བོ་བསྙེན་མི་བྱ། །སྐྱེ་བོ་མ་རུངས་ཡིད་མི་བརྟན། །བླ་མའི་སྐྱེ་བོ་གཟོད་
པར་བྱ། །ཞེས་བྱུང་གི མ་རྨོངས་ཐམས་ཅད་རྨོངས་བྱ་ཞིང་། །རྨོངས་རྣམས་ ་
རྟག་ཏུ་མགོ་བསྐོར་བྱ། །ཟེར་བ་ནི་དམ་པའི་ཚུལ་དང་འགལ་བ་ཡིན་ནོ། །
321



ལེགས་བཤད་བསྟན་བཅོས་ཕྱོགས་བསྒྲིགས།
དུག་གི་རྩ་བ་འདོན་པ་ལྟར། །
དགྲ་བོ་རྩད་ནས་གཅོད་དོ་ཞེས། །
རྒྱལ་བོའི་ལུགས་ལས་འབྱུང་མོད་ཀྱི། །
བུ་བཞིན་བསྐྱངས་ནས་བུ་བཞིན་བྱེད། །
དུག་གི་རྩ་བ་འདོན་པར་བྱེད་དགོས་པ་ལྟར་དགྲ་བོ་རྩད་ནས་གཅོད་པར་་
བྱའོ་ཞེས་རྒྱལ་བོའི་ལུགས་ལས་འབྱུང་མོད་ཀྱི་ཆོས་ལྟར་ན་དགྲ་བོ་ལ་བྱམས་པས་
བུ་བཞིན་དུ་བསྐྱངས་ན་དེས་ཀྱང་བུ་བཞིན་བྱེད་ཅིང་བདག་གི་དབང་དུ་འགྱུར་་
བའོ། །
རང་དོན་འབའ་ཞིག་སྒྲུབ་པ་ཡི། །
མི་དང་འགྲོགས་པར་སུ་ཡིས་ནུས། །
སོ་ནམ་བརྩོན་པའི་ཞིང་གསེབ་ཏུ། }
ལྡུམ་གཞན་སྨིན་པའི་གོ་སྐབས་དཀའ། །
རྟག་ཏུ་རང་དོན་འབའ་ཞིག་སེམས་ཤིང་བསྒྲུབ་པར་བྱེད་པའི་མི་དང་་་་་་
འགྲོགས་པར་སུ་ཡིས་མི་ནུས་ཏེ། སོ་ནམ་བརྩོན་པའི་ཞིང་གི་གསེབ་ཏུ་ལྡུམ་བུ་
སོགས་གཞན་སྨིན་པའི་གོ་སྐབས་དཀའ་བ་བཞིན་ནོ། །
མི་གང་བྱས་པ་མི་གཟོ་བ། །
322



ས་སྐྱ་ལེགས་བཤད་ཀྱི་འགྲེལ་བ།
དེ་ལ་གྲོགས་བྱེད་ག་ལ་སྲིད། །
འབད་ཀྱང་འབྲས་བུ་མི་སྨིན་པའི། །
ཞིང་ལ་སོ་ནམ་སུ་ཡིས་ནུས། །
མི་གང་ཞིག་དྲིན་བྱས་པ་མི་ཤེས་པ་དེ་ལ་གྲོགས་བྱེད་པ་ག་ལ་སྲིད། དེ་
ལེགས་པར་འབད་ཀྱང་འབྲས་བུ་མི་སྨིན་པའི་ཞིང་ལ་སོ་ནམ་སུ་ཡིས་མི་བྱེད་པ་་
ལྟ་བུའོ། །
གཟུ་ལུམས་དག་གིས་སྤྱོད་པ་ཡིས། །
སྐྱེ་བོ་མྱུར་དུ་རྒུད་པར་འགྱུར། །
སྤྱི་བརྟོལ་ཅན་གྱི་གླང་རྒོད་ཀྱིས། །
གཅད་བྱ་མྱུར་དུ་མི་གཅོད་དམ། །
གཟུ་ལུམས་དག་གིས་སྤྱོད་པར་བྱེད་པའི་སྐྱེ་བོ་མྱུར་དུ་རྒུད་པར་འགྱུར་ཏེ།
གླང་རྒོད་སྤྱི་བརྟོལ་ཅན་གྱི་གཅད་བྱ་དེ་ཉིད་མྱུར་དུ་གཅོད་པར་བྱེད་པ་བཞིན་་་
ནོ། །
དམན་ལ་ཇི་ལྟར་ཕར་བྱིན་ཡང་། །
ཚུར་ལ་དགོས་ན་ག་ལ་སྟེར། །
སྐམ་པས་རྟག་ཏུ་བཟུང་ན་ཡང་། །
323



ལེགས་བཤད་བསྟན་བཅོས་ཕྱོགས་བསྒྲིགས་
ལྕགས་གོང་ཚུར་ལ་འཛིན་ནམ་ཅི། ། །
དམན་པ་ལ་ཇི་ལྟར་ཕར་ལ་མང་དུ་བྱིན་ནའང་། ཚུར་ལ་དགོས་ན་མི་སྟེར་
ཏེ། སྐམ་པས་ལྕགས་གོང་རྟག་ཏུ་བཟུང་ནའང་ལྕགས་གོང་གིས་ཚུར་ལ་སྐམ་པ་
མི་འཛིན་པ་ལྟ་བུའོ། །
ངན་པས་གཞན་དོན་སྒྲུབ་བོ་ཞེས། །
སྙད་བཏགས་ནས་ནི་སྡིག་ལ་སྦྱོར། །
གཞན་དོན་ལྟར་སྣང་བསྒྲུབ་དོན་དུ། །
མཁས་པ་སུ་ཞིག་རང་ཉིད་འཇོམས། །
ངན་པ་དག་གིས་གཞན་གྱི་དོན་བསྒྲུབ་བོ་ཞེས་པར་སྙད་བཏགས་ནས་་་་་
སྡིག་པ་ལ་སྦྱོར་ལ། གཞན་དོན་ལྟར་སྣང་བསྒྲུབ་པའི་དོན་དུ་མཁས་པ་སུ་ཞིག་
རང་ཉིད་འཇོམས་ཤིང་སྡིག་ལ་སྦྱོར་བར་མི་བྱེད་དོ། །
བུ་ལོན་ལྷག་མ་དགྲ་བོའི་ཐེད། །
ཁྲིམས་ངན་རྣམས་དང་གཏམ་ངན་དང་། །
རིགས་རྒྱུད་ངན་དང་སྤྱོད་ངན་རྣམས། །
མ་སྤེལ་བར་ཡང་རང་ཉིད་འཕེལ། །
བུ་ལོན་འཇལ་རྒྱུའི་ལྷག་མ་དང་དགྲ་བོ་འབྱུང་བའི་ཁྲིམས་ངན་པ་རྣམ་
324



ས་སྐྱ་ལེགས་བཤད་ཀྱི་འགྲེལ་བ། །
དང་། གཏམ་ངན་དང་། རིགས་རྒྱུད་ངན་པ་དང་། སྤྱོད་པ་ངན་པ་རྣམས་མ་
སྤེལ་བར་ཡང་རང་ཤུགས་ཀྱིས་དེ་ཉིད་འཕེལ་བར་འགྱུར་བའོ། །
རབ་ཏུ་བྱེད་པ་དྲུག་པ། རང་བཞིན་གྱི་ཚུལ་བརྟག་པ།
བདག་ཉིད་དཔོན་དུ་བསྐོས་གྱུར་ན། །
དེ་ཡི་བྱ་བ་ཤེས་པ་དཀོན། །
གཞན་ལ་ལྟ་བའི་མིག་ཡོད་ཀྱང་། །
རང་ཉིད་ལྟ་ན་མེ་ལོང་དགོས། །
བདག་ཉིད་དཔོན་དུ་བསྐོས་པར་གྱུར་པ་ན་དེའི་བྱ་བ་བཟང་བོ་ཤེས་ཤིང་་
རང་སྐྱོན་ཤེས་པ་དཀོན་ཏེ། གསལ་བའི་མིག་གིས་གཞན་ཐམས་ཅད་ལ་ལྟ་བར་
ནུས་ནའང་རང་ཉིད་ལ་བལྟ་ན་མེ་ལོང་དགོས་པ་བཞིན་ནོ། །
ཤེས་རབ་ཕྱོགས་གཅིག་ལྡན་པས་ཀྱང་། །
བྱ་བ་ཀུན་ལ་མཁས་པ་དཀའ། །
ཤིན་ཏུ་གསལ་བའི་མིག་གིས་ཀྱང་། །
སྒྲ་ལ་ཉན་པར་ནུས་མ་ཡིན། །
ཤེས་རབ་ཕྱོགས་གཅིག་དང་ལྡན་པ་དག་གིས་ཀྱང་བྱ་བ་ཀུན་ལ་ཤེས་ཤིང་་
325



ལེགས་བཤད་བསྟན་བཅོས་ཕྱོགས་བསྒྲིགས།
མཁས་པ་དཀའ་སྟེ།
མ་ཡིན་པ་ལྟ་བུའོ། །
ཤིན་ཏུ་གསལ་བའི་མིག་གིས་ཀྱང་སྒྲ་ལ་ཉན་པར་ནུས་པ་
དྲང་བོར་སྨྲ་བ་སྐྱོན་བཅས་དང་། ། ་
འཁྱོག་སྨྲ་ཡོན་ཏན་ལྡན་པ་སྲིད། །
ལམ་དྲང་འགའ་ཞིག་ནོར་འཇིགས་ལ། །
དུང་དཀར་གཡས་འཁྱིལ་བཀྲ་ཤིས་བྱེད། །
དྲང་བོར་སྨྲ་བ་སྐྱོན་དང་བཅས་པ་དང་། འཁྱོག་པོར་སྨྲ་བ་ཡོན་ཏན་དང་
ལྡན་པ་སྲིད་དེ། ལམ་དྲང་བོ་འགའ་ཞིག་ཏུ་ནོར་འཇིགས་ལ། དུང་དཀར་
གཡས་སུ་འཁྱིལ་བས་བཀྲ་ཤིས་པར་བྱེད་པ་ལྟར་རོ། །
བསོད་ནམས་མེད་ན་ཡོན་ཏན་འགའ། །
ཡོན་ཏན་ཉིད་ཀྱིས་རང་ཉིད་འཇོམས། །
མུ་ཏིག་འཛིན་པའི་ཉ་ཕྱིས་རྣམས། །
མུ་ཏིག་ཉིད་ཀྱིས་སྲོག་དང་འབྲལ། །
བསོད་ནམས་མེད་པའི་ཡོན་ཏན་ཅན་འགའ་ཞིག་ཡོན་ཏན་ཉིད་ཀྱིས་རང་
ཉིད་འཇོམས་པར་བྱེད་དེ། མུ་ཏིག་འཛིན་པའི་ཉ་ཕྱིས་རྣམས་མུ་ཏིག་ཉིད་ཀྱིས་
རང་གི་སྲོག་དང་བྲལ་བར་འགྱུར་བ་ལྟ་བུའོ། །
326



ས་སྐྱ་ལེགས་བཤད་ཀྱི་འགྲེལ་བ།
ཡོན་ཏན་ལྡན་ཡང་བསྟེན་དྲགས་ན། །
ཕལ་ཆེར་སྐྱོ་བ་སྐྱེ་བ་སྲིད། །
བུར་ཤིང་ཤིན་ཏུ་ཞིམ་པ་ཡང་། ། །
རྒྱུན་དུ་བསྟེན་ན་ཕལ་ཆེར་འདོར། །
ཡོང་ཏན་དང་ལྡན་པ་ཡང་ཉེ་བར་བསྟེན་དྲགས་ན་ཕལ་ཆེར་སྐྱོ་བ་སྐྱེ་བ་་་
སྲིད་དེ། བུར་ཤིང་ཤིན་ཏུ་ཞིམ་པ་ཡིན་ནའང་རྒྱུན་ཏུ་བསྟེན་ན་ཕལ་ཆེར་འདོར་
བར་བྱེད་པ་ལྟར་རོ། །
རང་བཞིན་བཟང་བོ་རྣམས་ལ་ཡང་། །
རྒྱུན་དུ་གཙེས་ན་གནོད་སེམས་སྐྱེ། །
ཙན་དན་བསིལ་བ་ཡིན་མོད་ཀྱི། །
གཙུབ་པར་གྱུར་ན་འབར་བར་འགྱུར། །
རང་བཞིན་བཟང་བོ་ཅན་རྣམས་ལའང་རྒྱུན་དུ་གནོད་པས་གཙེས་ན་དེ་་་
ལ་གནོད་སེམས་སྐྱེ་སྟེ། ཙན་དན་ཤིན་ཏུ་བསིལ་བ་ཡིན་མོད་ཀྱི་གཙུབས་བརྡར་
གྱུར་ན་དེ་ཉིད་མེ་རུ་འབར་བར་འགྱུར་བ་བཞིན་ནོ། །
རྒྱལ་བོ་ཤིན་ཏུ་མང་མོད་ཀྱི། །
ཆོས་བཞིན་སྐྱོང་བ་ཤིན་ཏུ་ཉུང༌། །
327



ལེགས་བཤད་བསྟན་བཅོས་ཕྱོགས་བསྒྲིགས།
མཁའ་ལ་ལྷ་གནས་མང་ན་ཡང་། །
འོད་གསལ་ཉི་ཟླ་ལྟ་བུ་མེད། །
རྒྱལ་བོ་ཤིན་ཏུ་མང་བོ་ཡོད་མོད་ཀྱི་ཆོས་བཞིན་དུ་སྐྱོང་བའི་རྒྱལ་བོ་ཤིན་་་
ཏུ་ཉུང་སྟེ། ནམ་མཁའ་ལ་ལྷ་ཤིན་ཏུ་མང་ནའང་འོད་གསལ་བ་ཉི་ཟླ་ལྟ་བུ་མེད་
པ་བཞིན་ནོ། །
གང་ཞིག་གནོད་པ་བྱེད་ནུས་པ། །
དེ་ཡིས་ཕན་པར་བྱེད་པར་ནུས། །
མགོ་བོ་གཅོད་པར་ནུས་པ་ཡིས། །
རྒྱལ་བོས་རྒྱལ་སྲིད་སྦྱིན་པར་ནུས། །
གང་ཞིག་གནོད་པ་བྱེད་པར་ནུས་པ་དེ་ཡིས་ཕན་པར་བྱེད་པ་ཡང་ནུས་ཏེ།
མགོ་བོ་གཅོད་པར་ནུས་པའི་རྒྱལ་བོས་རྒྱལ་སྲིད་སྦྱིན་པར་བྱེད་ཅིང་ཕན་་་་་་་
འདོགས་ནུས་པ་ལྟ་བུའོ། །
བློན་པོ་བློ་ལྡན་དྲང་བོ་ཡིས། །
རྗེ་དང་འབངས་ཀྱི་དོན་ཀུན་འགྲུབ། །
མདའ་དྲིང་མཁས་པས་འཕངས་གྱུར་ན། །
གང་ལ་གཏད་པར་འཕོག་པ་ཡིན། །
328



ས་སྐྱ་ལེགས་བཤད་ཀྱི་འགྲེལ་བ།
བློན་པོ་བློ་དང་ལྡན་ཞིང་དྲང་བོ་དག་གིས་རྗེ་དང་འབངས་ཀུན་གྱི་དོན་་་་་
རྣམས་འགྲུབ་པར་འགྱུར་ཏེ། མདའ་དྲང་བོ་མཁས་པས་འཕངས་པར་གྱུར་ན་
གང་ལ་གཏད་པར་འཕོག་པ་ཡིན་པ་དང་མཚུངས་སོ།
རྒྱལ་བོ་ཉིད་ཀྱིས་མ་བརྩིས་ན། །
ཐམས་ཅད་ཤེས་པའང་བཀུར་མི་འགྱུར། །
སྲོག་གི་དབང་བོས་མ་བཟུང་བའི། །
མི་རོ་བཟང་ཡང་སུ་ཞིག་ལེན། །
རྒྱལ་བོ་ཉིད་ཀྱིས་མ་བརྩིས་ན་བློན་པོ་ལྟ་བུ་མཁས་པ་ཐམས་ཅད་ཤེས་་་་་་་
པའང་ཀུན་གྱིས་བཀུར་བར་མི་འགྱུར་ཏེ། སྲོག་གི་དབང་བོས་མ་བཟུང་བའི་མི་
རོ་བཟང་ནའང་སུ་ཞིག་གིས་ལེན་པར་མི་བྱེད་པ་ལྟ་བུའོ། །
མང་བོ་གཅིག་ཏུ་བློ་མཐུན་ན། །
ཉམ་ཆུང་གིས་ཀྱང་དོན་ཆེན་འགྲུབ། །
སྲོག་ཆགས་གྲོག་མའི་ཚོགས་འདུས་པས། །
སེང་གེའི་ཕྲུ་གུ་བསད་ཅེས་གྲགས། །
མང་བོ་བློ་གཅིག་ཏུ་མཐུན་ན་ཉམ་ཆུང་རྣམས་ཀྱིས་ཀྱང་དོན་ཆེན་པོ་་་་་་
འགྲུབ་པར་འགྱུར་ཏེ། སྲོག་ཆགས་གྲོག་མའི་ཚོགས་མང་བོ་འདུས་ནས་དེ་དག་
329



ལེགས་བཤད་བསྟན་བཅོས་ཕྱོགས་བསྒྲིགས།
གིས་སེང་གེའི་ཕྲུ་གུ་བསད་ཅེས་གྲགས་པ་བཞིན་ནོ། །
ཞུམ་བཅས་རྩོལ་བ་དོར་བའི་མི། །
མཐུ་སྟོབས་ལྡན་ཡང་རྒུད་པར་འགྱུར། །
གླང་བོ་ཤིན་ཏུ་སྟོབས་ལྡན་ཡང་། །
་གླང་རྫི་ཆུང་ངུས་བྲན་བཞིན་འཁོལ། །
སེམས་ཞུམ་པ་དང་བཅས་ཤིང་རྩོལ་བ་དོར་བའི་མི་མཐུ་སྟོབས་དང་ལྡན་་་་
ནའང་རྒུད་པར་འགྱུར་ཏེ། གླང་བོ་ཆེ་ཤིན་ཏུ་སྟོབས་དང་ལྡན་པའང་གླང་རྫི་
ཆུང་ངུས་བྲན་བཞིན་ཏུ་བཀོལ་བར་བྱེད་པ་ལྟ་བུའོ། །
ང་རྒྱལ་རྩོལ་བ་ཆེར་བསྐྱེད་ན། །
ཆེན་པོ་རྣམས་ཀྱང་ཟིལ་གྱིས་གནོན། །
དུང་དཀར་ཤིན་ཏུ་ལུས་ཆུང་ཡང་། །
ཆུ་སྲིན་ཆེན་པོའི་གཤེད་མ་ཡིན། ། །
ང་རྒྱལ་དང་བཅས་ཏེ་རྩོལ་བ་ཆེར་བསྐྱེད་པར་ནུས་ན་དེ་ཡིས་ཆེན་པོ་་་་་
རྣམས་ཀྱང་ཟིལ་གྱིས་གནོན་པ་སྲིད་དེ། ལུས་ཤིན་ཏུ་ཆུང་བའི་དུང་དཀར་ཡང་
ཆུ་སྲིན་ཆེན་པོའི་གཤེད་མ་ཡིན་པ་བཞིན་ནོ། །
330



ས་སྐྱ་ལེགས་བཤད་ཀྱི་འགྲེལ་བ།
ཆེན་པོས་ང་རྒྱལ་བྱ་མི་དགོས། །
ངན་པས་ང་རྒྱལ་བྱས་ཅི་ཕན །
རིན་ཆེན་ཚིག་གིས་བསྒྲག་མི་དགོས། །
མཆིང་བུ་བསྒྲགས་ཀྱང་སུ་ཞིག་ཉོ། །
ཆེན་པོ་དག་གིས་ང་རྒྱལ་བྱ་མི་དགོས་ལ་ངན་པས་ང་རྒྱལ་བྱས་པས་ཅི་ལ་་་
ཕན་ཏེ། རིན་པོ་ཆེ་ཚིག་གིས་བསྒྲུག་མི་དགོས་ལ་མཆིང་བུ་བསྒྲགས་ཀྱང་སུ་ཞིག་
གིས་མི་ཉོ་བ་ལྟ་བུའོ། །
བདག་ཉིད་ཆེན་པོའི་འབྱོར་བ་རྟག །
སྐྱེས་ངན་ཕུན་ཚོགས་རྒྱུད་ལ་ཉེ། །
ཉི་མ་རྒྱུན་དུ་འོད་འབྱིན་ཏེ། །
ཟླ་བ་ཉ་བར་གྱུར་ནས་འབྲི། །
བདག་ཉིད་ཆེན་པོའི་འབྱོར་བ་རྟག་ཅིང་བརྟན་ལ་སྐྱེ་བོ་ངན་པ་ཕུན་སུམ་་
ཚོགས་ན་རྒུད་པ་ལ་ཉེ་སྟེ། ཉི་མའི་འོད་རྒྱུན་དུ་འབྱིན་པར་བྱེད་དེ་ཟླ་བ་ཉ་གང་
བའི་ཚེ་ན་བྲི་བར་འགྱུར་བ་དང་མཚུངས་སོ། །
རྒྱལ་བོས་གོ་འཕང་བསྟོད་དྲགས་ན། །
དེ་ཡི་ཐ་མ་བརླག་པའི་རྒྱུ། །
331



ལེགས་བཤད་བསྟན་བཅོས་ཕྱོགས་བསྒྲིགས།
སྒོ་ང་མཁའ་ལ་འཕངས་གྱུར་ན། །
ཆག་པ་ཉིད་ལས་གཞན་ཅི་འབྱུང་། །
རྒྱལ་བོས་སུ་ཞིག་གོ་འཕང་བསྟོད་དྲགས་པ་ན་དེ་ཡི་ཐ་མ་དེ་ནི་བརླག་་་་་་
པའི་རྒྱུ་ཡིན་ཏེ། སྒོ་ང་མཁའ་ལ་འཕངས་པར་གྱུར་པ་ན་འཆག་པ་ཉིད་ལས་
གཞན་ཅི་ཡང་མི་འབྱུང་བ་བཞིན་ནོ། །
སྐྱེ་བོ་ཕལ་ཆེར་རང་ཉིད་དང་། །
མཐུན་པའི་རིགས་ཀྱིས་གནོད་པ་སྐྱེལ། །
ཉི་མའི་འོད་ཟེར་ཤར་བ་ན། །
འོད་ཟེར་ཅན་གཞན་བརླག་པར་འགྱུར། །
སྐྱེ་བོ་ཕལ་ཆེ་བ་རང་ཉིད་དང་མཐུན་པའི་རིགས་ཀྱིས་གནོད་པ་སྐྱེལ་བ་་་་
སྲིད་དེ། ཉི་མའི་འོད་ཟེར་ཤར་བའི་ཚེ་ན་འོད་ཟེར་ཅན་གཞན་རྣམས་བརླག་
ཅིང་ཉམས་པར་འགྱུར་བ་ལྟ་བུའོ། །རང་དང་མཐུན་པའི་རིགས་ཀྱིས་གནོད་པ་
བྱེད་པ་ནི་འབྲས་བུ་དགེ་དོན་གྱིས་ཇི་ལྟར་བྱས་པ་ལྟར་ཡིན་པས་གོང་དུ་བཤད་
པ་དེ་འདིར་ཡང་འོས་སོ། །
ཕན་བྱེད་དགྲ་བོ་ཡིན་ཡང་བསྟེན། །
གཉེན་ཡང་གནོད་ན་སྤང་བར་བྱ། །
332



ས་སྐྱ་ལེགས་བཤད་ཀྱི་འགྲེལ་བ།
རྒྱ་མཚོའི་ནོར་བུ་རིན་གྱིས་ཉོ། ། །
ཁོང་བའི་ཟུག་རྔུ་སྨན་གྱིས་འབྱིན། །
ཕན་པར་བྱེད་པ་དགྲ་བོ་ཡིན་ནའང་བསྟེན་ལ། གནོད་པར་བྱེད་པ་གཉེན་
ཡིན་ནའང་སྤངས་པར་བྱ་དགོས་ཏེ། རྒྱ་མཚོར་གནས་པའི་ནོར་བུ་རིན་གྱིས་ཉོ།
ཁོང་བའི་ནང་གི་ཟུག་རྔུ་སྨན་གྱིས་འབྱིན་པར་བྱེད་པ་བཞིན་ནོ། །
ནང་དུ་ཅུང་ཟད་འབྱོར་གྱུར་ན། །
ཕྱི་རུ་དྲེགས་པའི་རྣམ་འགྱུར་སྟོན། །
ཆུ་ཡིས་ཡོངས་སུ་གང་བའི་ཚེ། །
སྤྲིན་རྣམས་གཡོ་ཞིང་འབྲུག་སྒྲ་སྒྲོགས། །
ནང་དུ་ཅུང་ཟད་ཙམ་གྱིས་འབྱོར་བར་གྱུར་པ་ན་ཕྱི་རུ་དྲེགས་པའི་རྣམ་་་་
འགྱུར་སྟོན་པར་བྱེད་སྲིད་དེ། མཁའ་ལ་ཆུ་ཡིས་ཡོངས་སུ་གང་བའི་ཚེ་ན་སྤྲིན་
རྣམས་གཡོ་ཞིང་འབྲུག་སྒྲ་སྒྲོགས་པར་བྱེད་པ་བཞིན་ནོ། །
ཡོན་ཏན་ཀུན་ལྡན་དཀོན་པ་ལྟར། །
ཡོན་ཏན་ཅི་ཡང་མེད་པའང་དཀོན། །
སྐྱོན་དང་ཡོན་ཏན་འདྲེས་པ་ལས། །
ཡོན་ཏན་གཙོ་ཆེ་མཁས་པས་བསྟེན། །
333



ལེགས་བཤད་བསྟན་བཅོས་ཕྱོགས་བསྒྲིགས།
ཡོན་ཏན་ཀུན་དང་ལྡན་པ་ཤིན་ཏུ་དཀོན་ལ་དེ་ལྟར་དུ་ཡོན་ཏན་ཅི་ཡང་་་་
མེད་པའང་དཀོན་པས། སྐྱོན་དང་ཡོན་ཏན་འདྲེས་པ་ལས་གང་ཞིག་སྐྱོན་ཉུང་
ཞིང་ཡོན་ཏན་གཙོ་ཆེ་བ་དག་མཁས་པས་བསྟེན་དགོས་སོ། །
དང་པོ་ཉིད་ནས་དགྲ་བོ་དང་། །
མཛའ་བོ་ཉིད་དུ་ངེས་པ་མེད། །
ཁ་ཟས་མ་ཞུ་དུག་ཏུ་འགྱུར། །
དུག་ཀྱང་ཤེས་ན་སྨན་དུ་འགྱུར། །
དང་པོ་ཉིད་ནས་དགྲ་བོ་དང་མཛའ་བོ་ཉིད་གང་བཞིན་ངེས་པ་མེད་དེ།
ཁ་ཟས་མ་ཞུ་བ་དུག་ཏུ་འགྱུར་བ་དང་དུག་ཀྱང་ཤེས་ཤིང་མཁས་ན་སྨན་་་་་་་
འགྱུར་བ་ལྟ་བུའོ། །
གང་ན་ལས་མཐུན་ཡོད་དེ་འབྱོར། །
ལས་ཀྱི་འདུ་འཕྲོད་མེད་དེར་རྒུད། །
ཁྱིམ་དུ་བཟུང་ཡང་མི་ཆགས་པའི། །
ངང་བ་མཚོ་ལས་བསྐྲད་ཀྱང་འཁོར། །
གང་ན་ལས་མཐུན་ཡོད་པའི་ས་དེར་འབྱོར་ལ་ལས་ཀྱི་འདུ་འཕྲོད་མེད་་་་་
པའི་ས་དེར་རྒུད་དེ། ངང་བ་ཁྱིམ་དུ་བཟུང་ཡང་མི་འཆགས་ཤིང་དེ་ཉིད་མཚོ་
334



ས་སྐྱ་ལེགས་བཤད་ཀྱི་འགྲེལ་བ།
ལས་བསྐྲད་ཀྱང་དེ་ལ་འཁོར་བར་བྱེད་པ་བཞིན་ནོ། །
མཁས་རྣམས་རིག་པ་ཡོན་གྱིས་སློབ། །
བླུན་པོ་རིག་པ་བསླབས་ཀྱང་སྤོང་། ། །
ཕལ་ཆེར་ན་ལ་སྨན་ཟ་ཡང་། །
ལ་ལ་གསོན་པོ་ལྕེབ་པ་ཡོད། །
མཁས་པ་རྣམས་ཀྱིས་རིག་པ་ཡོན་གྱིས་གླུ་ལ་བླུན་པོས་རིག་པ་བསླབས་་་་
ཀྱང་སྤོང་སྟེ། ཕལ་ཆེར་ན་ལ་སྨན་ཟ་བར་བྱེད་ཅིང་ལ་ལ་གསོན་པོ་ལྕེབ་པ་ཡོད་
པ་བཞིན་ནོ། །
རང་དབང་ཐམས་ཅད་བདེ་བ་སྟེ། །
གཞན་དབང་ཐམས་ཅད་སྡུག་བསྔལ་ཡིན། །
ཐུན་མོང་བ་ནི་རྩོད་གཞི་སྟེ། །
དམ་བཅས་པ་ནི་འཆིང་བའི་རྒྱུ། །
རང་དབང་ཐམས་ཅད་བདེ་བ་ཉིད་ཡིན་ཞིང་གཞན་དབང་ཐམས་ཅད་་་་་
སྡུག་བསྔལ་འབའ་ཞིག་ཡིན་ལ། ཐུན་མོང་བ་ནི་རྩོད་པའི་གཞི་ཡིན་ཏེ་དམ་
བཅས་པ་ནི་འཆིང་བའི་རྒྱུ་ཁོ་ན་ཡིན་ནོ། །
ནང་ན་ཡོན་ཏན་ཀུན་ལྡན་ཡང་། །
335



ལེགས་བཤད་བསྟན་བཅོས་ཕྱོགས་བསྒྲིགས།
ཆ་ལུགས་ངན་ན་ཀུན་གྱིས་བརྙས། །
པགས་བྱེའུ་མཁས་ཀྱང་སྤུ་མེད་པས། །
འདབ་ཆགས་ཀུན་གྱིས་སྤང་ཞེས་གྲགས། །
ནང་ན་ཡོན་ཏན་ཀུན་ཡང་ལྡན་ཞིང་ཤིན་ཏུ་མཁས་ནའང་ཆ་ལུགས་ངན་་་་
པ་ཀུན་གྱིས་བརྙས་པར་བྱེད་དེ། པགས་བྱེའུ་ཤིན་ཏུ་མཁས་ཀྱང་སྤུ་མེད་པས་
འདབ་ཆགས་ཐམས་ཅད་ཀྱིས་སྤངས་ཞེས་གྲགས་པ་ལྟ་བུའོ། །དེ་ཡང་བྱ་རྣམས་
ཀུན་རྒྱལ་བོ་ཚོལ་བར་བརྩོན་པ་དེའི་ཚེ། གང་ཞིག་ཉི་མ་སྔོན་དུ་མཐོང་བ་དེས་
རྒྱལ་བོ་བྱེད་ཟེར་ནས། དེ་དང་ཕུག་རོན་གཉིས་ཀྱིས་མཐོང་བར་མཚུངས་ཀྱང་
དེས་ཕུག་རོན་ཕྱེ་འགམ་དུ་བཅུག་སྟེ་མགོ་བསྐོར་བས་མཐོང་བའི་རྒྱལ་ཁ་ཕ་ཝང་
གིས་ཐོབ་ཀྱང་བྱ་ཡིས་རྒྱལ་བོ་མ་སྟེར། ཡང་གནམ་འཕངས་ཆོད་པ་གང་མཐོ་བ་
ལ་དེར་བསྐོར་བར་བྱས་པ་ན། དེའི་ཚེ་ཕ་ཝང་གིས་རྒོད་པོའི་སྤུ་གསེབ་ཏུ་
ཞུགས་ཏེ། མཐར་བྱ་ཐམས་ཅད་ཆད་ནས་ལོག བྱ་རྒོད་ན་རེ། དགུང་ལ་རེག་
རེག་ཟེར་ནས་འདབ་རྒྱངས་པ་ལ་རྨད་པ་དང་། ཁོ་རྒོད་དེའི་སྤུ་གསེབ་ནས་
འཐོན་ཏེ་དེ་བས་ཀྱང་དགུང་ལ་རེག་རེག་ཟེར་ནས་སོང་བ་ལས་བྱ་ཐམས་ཅད་་་་
ན་རེ། སྤུ་མེད་ལ་རྭ་ཡོད་པ་མདོག་མི་སྡུག་པ་འདིས་ཅི་རུང་ཟེར་ཏེ། རྒྱལ་བོ་
ཕར་ཞོག་བྱ་ཕལ་བའི་གྲལ་དུའང་མ་ཚུད་པ་བཞིན་ནོ། །དེ་ལྟར་གཞན་གྱིས་
སྨད་ཅིང་སྤྱོས་ལ་བརྙས་པར་འགྱུར་བའི་རྣམ་པར་ཐར་བ་དམ་པ་རྣམས་ཀྱིས་་་་
སྤངས་པར་བྱའོ། །
336



ས་སྐྱ་ལེགས་བཤད་ཀྱི་འགྲེལ་བ།
གནས་མིན་ཧ་ཅང་དྲང་བོ་ཡང་། །
རང་གཞན་གཉིས་ཀ་བརླག་པ་ཡོད། །
མདའ་ཡིས་ཕ་རོལ་གསོད་པའམ། །
ཡང་ན་རང་ཉིད་འཆག་པར་འགྱུར། །
གནས་མ་ཡིན་པར་ཧ་ཅང་དྲང་བོ་ཡིས་ཀྱང་རང་གཞན་གཉིས་ཀ་བརླག་་་
པའང་ཡོད་དེ། མདའ་དྲང་བོ་ཡིས་ཕ་རོལ་གསོད་པའམ་ཡང་ན་རང་ཉིད་
འཆགས་པར་འགྱུར་བ་བཞིན་ནོ། །
ཆར་དང་ཆུ་བོ་རྒྱ་མཚོར་འབབ། །
བློ་དང་རིག་པ་མཁས་ལ་འགོ །
ནོར་དང་སྐྱེ་བོ་རྒྱལ་བོས་སྡུད། །
དྲོ་ཞིང་བརླན་པར་ནགས་ཚལ་སྐྱེ། །
ཆར་དང་ཆུ་བོ་ཐམས་ཅད་རྒྱ་མཚོར་འབབ་སྟེ་བློ་དང་རིག་པ་གང་ཡང་་་་་
མཁས་པ་ལ་འགོ་ཞིང་། ནོར་དང་སྐྱེ་བོའི་ཚོགས་རྒྱལ་བོས་སྡུད་དེ་དྲོ་ཞིང་
བརླན་པའི་སར་ནགས་ཚལ་སྐྱེ་བར་འགྱུར་བས་སོ། །བློ་དང་རིག་པ་མཁས་ལ་
འགོ་བ་ནི་དཔལ་ཆོས་ཀྱི་གྲགས་པས་ཀྱང་ཤེས་བྱ་རྒྱ་མཚོའི་ཕ་རོལ་ཏུ་བྱོན་པར་
མཛད་ཀྱང་། རིག་པ་དང་མ་ཡིན་པའི་རྣམ་པར་རྟག་ཅིང་མི་རང་བའི་ཕྱོགས་
ལྔ་དགག་པའི་ཕྱིར་གྲངས་ཅན་གྱི་གྲུབ་མཐའི་གསང་ཚིག་རྣམས་ཤེས་པའི་ཆེད་་་་
337



ལེགས་བཤད་བསྟན་བཅོས་ཕྱོགས་བསྒྲིགས་
དུ་གྲངས་ཅན་ཕྱི་བའི་སྟོན་པ་ལས། སྒྱུ་ཐབས་དང་ཟོལ་སྦྱོར་ལ་སོགས་པའི་
ཕྱོགས་བསླབ་པའི་དོན་དུ་རབ་ཏུ་བྱུང་བའི་རྟགས་དོར་ནས་རལ་བ་བཏགས་ཏེ།
ཁོའི་སློབ་མར་ཁས་འཆེ་བས་ལོ་གཅིག་གཉིས་སུ་གུས་གུས་ལྟར་ཞབས་འབྲིང་་་་
བྱས་ཀྱང་ཁོ་ཡི་གདམ་ངག་མ་ཐོབ་ནས་དེ་ཐོབ་པར་བྱ་བའི་ཕྱིར། ཆང་འཚོང་
མ་གཟུགས་བཟང་ཞིང་ལང་ཚོ་ལ་བབ་པ་ཤེས་རབ་ཆེ་བ་ཞིག་ཁ་འོག་ཏུ་བཅུག་
སྟེ། དེ་ལ་གྲུབ་མཐའི་གནད་འདི་འདྲ་འདྲི་དགོས་བྱས་པས། འདོད་པ་སྤྱོད་ཚེ་
འདྲི་ཡི་ཁྱེད་རང་ཡིད་ལ་ཟུངས་ཟེར་བ་ལྟར་བྱས་ཏེ། རལ་བ་ཅན་མོའི་ཁང་
བར་བོས་ནས། ཤིང་ཁྲིའི་འོག་ཏུ་སློབ་དཔོན་གྱིས་ཡིབ་སྟེ། དེའི་སྟེང་དུ་ཆང་
འཚོང་མ་དང་རལ་བ་ཅན་ལྷན་ཅིག་ཉལ་བའི་ཚེ་ཁོ་ཡིས་ཕྱོགས་སྔ་མོར་ཤེས་པ་་
རྣམས་འདྲིར་བཅུག་ཅིང་སློབ་དཔོན་གྱིས་འོག་ནས་ཉན་ཅིང་གང་དཀའ་ཞིང་་་་
མ་བདེ་བ་བྱུང་བའི་ཚེ། མོའི་རྐང་བ་ལ་ཐ་གུ་བཏགས་ནས་ཁྲིའི་འོག་ཏུ་སློབ་
དཔོན་གྱིས་བཟུང་ནས་ཡོད་པ་འཐེན་འཐེན་བྱས་ཚེ་མོས་ནན་ཆེར་དྲིས་པས་་་་་
མཁྱེན་ཅིང་། དཀའ་ཐུབ་ཆེན་པོས་ཁོང་དུ་ཆུད་པར་བྱས་པ་ཡིན་ནོ། །
དབྱར་གྱི་ཆུ་མིག་རྩྭ་ཡི་མེ། །
སྤྲིན་བར་ཉི་མ་ཟླ་བ་ཉ། །
བློ་ངན་རིག་པ་ངན་དང་མཛའ། །
དགོས་ཚེ་འབྱུང་བའི་ངེས་པ་མེད། །
338



ས་སྐྱ་ལེགས་བཤད་ཀྱི་འགྲེལ་བ།
དབྱར་གྱི་ཆུ་མིག་དང་། རྩྭའི་མེ་དང་། སྤྲིན་བར་གྱི་ཉི་མ་དང་ཟླ་བ་ཉ་བ་
དང་། བློ་ངན་གྱི་རིག་པ་དང་། མཛའ་བོ་ངན་པ་རྣམས་དགོས་པའི་ཚེ་ན་
འབྱུང་བའི་ངེས་པ་མེད་པ་ཡིན་ནོ། ༈
བློན་པོས་སྨྲ་བ་ཉུང་ན་མཛེས། །
རྒྱལ་བོ་ལྐོག་ཏུ་འདུག་ན་མཛེས། །
སྒྱུ་མ་བརྒྱ་ལམ་མཐོང་ན་མཛེས། །
ནོར་ཆེན་དཀོན་ན་རིན་ཐང་ཆེ། །
བློན་པོས་ཚིག་སྨྲ་བ་ཉུང་ན་མཛེས་ཤིང་རྒྱལ་བོ་ལྐོག་ཏུ་འདུག་ན་ཤིན་ཏུ་་་
མཛེས་ལ། སྒྱུ་མ་བརྒྱ་ལམ་དུ་མཐོང་ན་མཛེས་ཤིང་ནོར་ཆེན་པོ་དཀོན་ལ་རིན་
ཐང་ཆེ་བར་འགྱུར་བས་སོ། །
ཧ་ཅང་བྱམས་པ་ཆེ་དྲགས་ན། །
དེ་ཉིད་འཁོན་པའི་རྒྱུ་རུ་འགྱུར། །
འཇིག་རྟེན་རྩོད་པ་ཕལ་ཆེར་ནི། །
འབྲེལ་བ་ཉིད་ལས་འབྱུང་བ་མང་། །
ཧ་ཅང་བྱམས་པ་ཆེ་དྲགས་པ་ན་དེ་ཉིད་འཁོན་པའི་རྒྱུ་རུ་འགྱུར་བ་ཡིན་་་་
ཏེ། འཇིག་རྟེན་ན་རྩོད་པ་བྱེད་པ་ཕལ་ཆེ་བ་ནི་འབྲེལ་བ་ཅན་ཉིད་ལས་བྱུང་བ་
339



ལེགས་བཤད་བསྟན་བཅོས་ཕྱོགས་བསྒྲིགས།
མང་བས་སོ།
ཤིན་ཏུ་རྩོད་པ་ཆེན་པོ་ཡང་། །
ལྷག་པར་མཛའ་བའི་རྒྱུ་སྲིད་དེ། །
རྩོད་པ་བྱུང་བའི་མཐའ་ཕལ་ཆེར། །
འདུམ་པར་གྱུར་པ་མང་བར་མཐོང་། །
ཤིན་ཏུ་རྩོད་པ་ཆེན་པོ་བྱུང་བའང་ལྷག་པར་མཛའ་བའི་རྒྱུ་རུ་འགྱུར་་་་་་
སྲིད་དེ། རྩོད་པ་བྱུང་བའི་མཐའ་ན་ཕལ་ཆེར་འདུམ་ནས་གཉེན་དང་མཛའ་
བོར་གྱུར་པ་མང་བོར་མཐོང་ངེས་སོ། །
སེར་སྣ་ཅན་གྱི་ནོར་རྣམས་དང་། །
ཕྲག་དོག་ཅན་གྱི་གྲོགས་པོ་དང་། །
བློ་ངན་གྱི་ནི་རིག་པ་རྣམས། །
ཡོད་ཀྱང་དགའ་བ་བསྐྱེད་མི་ནུས། །
སྐྱེ་བོ་སེར་སྣ་ཅན་གྱི་ནོར་རྣམས་དང་ཕྲག་དོག་ཅན་གྱི་གྲོགས་པོ་དང་བློ་་་
སེམས་ངན་པ་དག་གི་རིག་པ་རྣམས་ཡོད་ཀྱང་དེ་ཡིས་མཁས་པ་རྣམས་དགའ་བ་
བསྐྱེད་མི་ནུས་སོ། །
340



ས་སྐྱ་ལེགས་བཤད་ཀྱི་འགྲེལ་བ།
རྐམ་ཆགས་ཅན་ནི་ནོར་གྱིས་དགའ། །
ང་རྒྱལ་ཅན་ནི་བསྟོད་པས་མགུ། །
བླུན་པོ་རང་དང་མཐུན་པས་དགའ། །
དམ་པ་བདེན་པར་སྨྲ་བས་མགུ། །
རྐམ་ཆགས་ཅན་རྣམས་ནི་ནོར་གྱིས་དགའ་ལ་ང་རྒྱལ་ཅན་ནི་རང་ལ་་་་་་་
བསྟོད་པས་མགུ་ཞིང་། བླུན་པོ་རང་དང་སྤྱོད་པ་མཐུན་པས་མགུ་ལ། དམ་པ་
དག་ནི་བདེན་པར་སྨྲ་བས་མགུ་བ་ཡིན་ནོ། །
སྐྱེ་བོ་ངན་པའི་ཡོན་ཏན་དང་། །
སྨྲ་སྤོབས་ཞན་པའི་རིག་པ་དང་། །
རྗེ་དཔོན་ངན་པའི་བཀའ་དྲིན་རྣམས། །
གཞན་ལ་ཕན་པའི་གོ་སྐབས་དཀའ། །
སྐྱེ་བོ་ངན་པ་དག་གི་ཡོན་ཏན་དང་སྨྲ་བའི་སྤོབས་པ་ཞན་པའི་རིག་པ་་་་
དང་། རྗེ་དཔོན་ངན་པའི་བཀའ་དྲིན་རྣམས་ནི་གཞན་ལ་ཕན་པའི་གོ་སྐབས་
ཤིན་ཏུ་དཀའ་བ་ཡིན་ནོ། །
གང་ལ་ནོར་ཡོད་སྨྲ་བ་མཛེས། །
ནོར་མེད་སྨྲ་བ་བདེན་ཡང་སྤོང་། །
341



ལེགས་བཤད་བསྟན་བཅོས་ཕྱོགས་བསྒྲིགས་
མ་ལ་ཡ་ལས་བྱུང་གྱུར་ན། །
སྡོང་དུམ་ཕལ་ལའང་རིན་ཐང་ཆེ། །
གང་ལ་ནོར་ཡོད་པ་ན་དེའི་སྨྲ་བའང་མཛེས་ཤིང་ནོར་མེད་ན་སྨྲ་བ་བདེན་
ནའང་སྤོང་བར་བྱེད་དེ། མ་ལ་ཡ་ལས་བྱུང་བར་གྱུར་ན་སྡོང་དུམ་ཕལ་ལའང་
རིན་ཐང་ཆེན་པོར་རྩི་ཞིང་སྡོང་དུམ་གཞན་དེ་ལྟར་མ་ཡིན་པ་བཞིན་ནོ། །དེ་ལྟ་
བུ་ནི་བྱི་བ་དབྱིག་ལྡན་གྱི་ནོར་བུ་མཐུ་དང་ལྡན་པའི་རྐུན་པོ་བཞིན་ཡིན་ལ་གོང་
དུ་བཤད་པ་ལྟར་རོ། །
སྨྲ་མང་ཉེས་པ་འཛིན་པའི་རྒྱུ། །
མི་སྨྲ་ཉེས་པ་སྤོང་བའི་གཞི། །
ནེ་ཙོ་སྨྲ་བས་གཟེབ་ཏུ་བཅུག །
འདབ་ཆགས་ལྐུགས་པ་བདེ་བར་རྒྱུ། །
སྨྲ་བ་མང་བོ་ཉེས་པ་འཛིན་པའི་རྒྱུ་ཡིན་ལ་མང་བོ་མི་སྨྲ་བ་ཉེས་པ་སྤོང་་་་་
པའི་གཞི་ཡིན་ཏེ། ནེ་ཙོས་སྨྲ་ཤེས་པ་དེས་གཟེབ་ཏུ་འཇུག་ལ་འདབ་ཆགས་
ལུགས་པ་རྣམས་བདེ་བར་རྒྱུ་བ་བཞིན་ནོ། །
མི་གང་དགྲ་ལ་གཡོ་མེད་པས། །
རྣམ་པ་ཀུན་ཏུ་ཕན་བཏགས་ན། །
342



ས་སྐྱ་ལེགས་བཤད་ཀྱི་འགྲེལ་བ།
དགྲ་ཡང་དེ་ལ་གཡོ་མེད་པས། །
འདུད་པ་དངོས་པོའི་ཆེ་བ་ཡིན། །
མི་གང་གིས་དགྲ་ལ་གཡོ་སྒྱུ་མེད་པས་རྣམ་པ་ཀུན་ཏུ་ཕན་བཏགས་པར་་་་་
བྱས་ན། དགྲ་དེ་ཡང་དེ་ལ་གཡོ་སྒྱུ་མེད་པས་འདུད་པ་ནི་དངོས་པོའི་ཆེ་བ་
ཉིད་ཡིན་ནོ། །
སྟོབས་བྲལ་མི་ཡིས་ཁྲོས་ཅི་ཕན། །
སྟོབས་ལྡན་དོན་ལ་ཁྲོ་ཅི་དགོས། །
དེས་ན་བྱ་བ་སྒྲུབ་པ་ལ། །
ཁྲོ་བ་དོན་མེད་རང་སྲོག་ཡིན། །
སྟོབས་དང་བྲལ་བའི་མི་ཡིས་ཁྲོས་ཀྱང་ཅི་ཕན་ལ་སྟོབས་དང་ལྡན་ན་མ་ཁྲོ་
ཡང་ཅི་དགོས་པས། དེས་ན་བྱ་བ་གང་ཡང་བསྒྲུབ་པར་བྱེད་པ་ལ་ཁྲོ་བ་དོན་
མེད་རང་རྒྱུད་སྲེག་བྱེད་ཡིན་ནོ། །
སྦྱིན་པས་བསྡུས་ན་དགྲ་ཡང་འདུ། །
སྦྱིན་མེད་གཉེན་ཡང་རིང་དུ་སྤོང་། །
བ་ཡི་འོ་མ་ཟད་པ་ནི། །
བེའུ་བཟུང་ཡང་འཆོར་བར་འགྱུར། །
343



ལེགས་བཤད་བསྟན་བཅོས་ཕྱོགས་བསྒྲིགས།
སྦྱིན་པ་ཆེན་པོས་བསྡུས་ན་དགྲ་ཡང་འདུ་ལ་སྦྱིན་པ་མེད་ན་གཉེན་རྣམས་་
ཡིན་ཀྱང་རིང་དུ་སྤོངས་ཏེ། བ་ཡི་འོ་མ་ཟད་པར་གྱུར་པ་ན་བེའུ་བཟུང་ཡང་
འཆོར་བར་འགྱུར་བ་ལྟ་བུའོ། }
བྱ་བ་འགའ་ལ་མཁས་པ་ཡིས། །
གཞན་དག་ཤེས་པའི་ངེས་པ་མེད། །
ཚུ་ལས་འོ་མ་འབྱེད་ཤེས་པའི། །
ངང་བས་གཟུགས་བརྙན་ཟས་སུ་སྒོམ། །
བྱ་བ་འགའ་ཞིག་ལ་མཁས་པ་ཡིས་ཀྱང་གཞན་དག་ཤེས་པའི་ངེས་པ་མེད་་
དེ་ཆུ་ལས་འོ་མ་འབྱེད་པར་ཤེས་པའི་ངང་བས་རང་གི་གཟུགས་བརྙན་ཟས་སུ་་་
སྒོམ་པར་བྱེད་པ་དང་མཚུངས་སོ། །
རྟག་ཏུ་བྱམས་པས་སྐྱོང་བ་ཡི། །
རྗེ་བོས་བྲན་གཡོག་རྙེད་པར་སླ། །
པདྨའི་མཚོ་ལ་ངང་བ་དག །
མ་བསྡུས་པར་ཡང་ངང་གིས་འདུ། །
རྟག་ཏུ་བྱམས་པས་ལེགས་པར་སྐྱོང་བར་བྱེད་པའི་རྗེ་བོས་བྲན་གཡོག་་་་་
རྙེད་པ་ཤིན་ཏུ་སྨྲ་སྟེ། པདྨའི་མཚོ་ལ་ངང་བ་རྣམས་བསྡུ་མི་དགོས་པར་ཡང་
344



ས་སྐྱ་ལེགས་བཤད་ཀྱི་འགྲེལ་བ།
ངང་གིས་འདུ་བར་འགྱུར་བ་བཞིན་ནོ། །
ལོངས་སྤྱོད་ལྡན་པས་སྤྱོད་པ་དང་། །
མཁས་པར་གྱུར་ནས་དུལ་བ་དང་། །
ཆེན་པོས་དམན་པ་ལེགས་སྐྱོང་བ། །
གསུམ་པོ་གཞན་བདེ་རང་ལ་ཕན། །
ལོངས་སྤྱོད་དང་ལྡན་པ་དག་གིས་སྤྱོད་པ་བྱེད་ནུས་པ་དང་མཁས་པར་་་་་
གྱུར་ནས་དུལ་བ་ཉིད་དང་། ཆེན་པོ་དག་གིས་དམན་པ་ལེགས་པར་སྐྱོང་བ་
དང་གསུམ་པོ་འདི་ནི་གཞན་ལ་རབ་ཏུ་བདེ་ཞིང་རང་ཉིད་ལ་ཤིན་ཏུ་ཕན་པ་་་་
ཡིན་ནོ། །
བསོད་ནམས་ཤུགས་ཀྱིས་དོན་བསྒྲུབ་པ། །
ཉི་མའི་འོད་བཞིན་ལྟོས་པ་མེད། །
འབད་པའི་ཤུགས་ཀྱིས་དོན་བསྒྲུབ་པ། །
མར་མེའི་འོད་བཞིན་ཀུན་ལ་ལྟོས། །
བསོད་ནམས་ཀྱི་ཤུགས་ཀྱིས་དོན་བསྒྲུབ་པ་ན་ཉི་མའི་འོད་བྱུང་བ་བཞིན་་་་
ལྟོས་པ་ཆེར་མེད་ལ། འབད་པའི་ཤུགས་ཀྱིས་དོན་བསྒྲུབ་པ་ན་མར་མེའི་འོད་
འབྱིན་པར་བྱེད་པ་བཞིན་ཏེ་ཀུན་ལ་ལྟོས་དགོས་པས་སོ། །
345



ལེགས་བཤད་བསྟན་བཅོས་ཕྱོགས་བསྒྲིགས།
ཆེན་པོ་རྣམས་ལ་རྟེན་བཅས་ན། །
དམན་པ་རྣམས་ཀྱང་ཆེན་པོ་ཐོབ། །
ལྗོན་ཤིང་ཆེ་ལ་བརྟེན་པ་ཡིས། །
འཁྲིལ་ཤིང་རྩེ་མོར་ཕྱིན་ལ་ལྟོས། །
ཆེན་པོ་རྣམས་ལ་རྟེན་བཅས་ཏེ་བརྟེན་ན་དམན་པ་རྣམས་ཀྱིས་ཀྱང་ཆེན་་་་
པོ་འཐོབ་སྟེ། ལྗོན་ཤིང་ཆེན་པོ་ལ་བརྟེན་པའི་འཁྲིལ་ཤིང་ལྗོན་ཤིང་གི་རྩེ་མོར་
ཕྱིན་པ་ལ་ལྟོས་དང་དེ་བཞིན་ནོ། །
ཡོན་ཏན་ལྡན་ལ་སྐྱོན་ཡོད་ཀྱང་། །
ཡོན་ཏན་དགའ་རྣམས་ཉེ་བར་བསྟེན། །
ཆར་གྱིས་མཁར་ལ་གནོད་ན་ཡང་། །
འཇིག་རྟེན་པ་རྣམས་དགའ་བ་བསྐྱེད། །
ཡོན་ཏན་དང་ལྡན་པ་ལ་སྐྱོན་ཡོད་ནའང་ཡོན་ཏན་ལ་དགའ་བ་རྣམས་་་་་
ཀྱིས་དེ་ཉིད་ཉེ་བར་བསྟེན་དགོས་ཏེ་ཆར་གྱིས་མཁར་ལ་གནོད་པ་བྱེད་ནའང་་་་
འཇིག་རྟེན་པ་རྣམས་ཆར་གྱིས་དགའ་བ་བསྐྱེད་པར་འགྱུར་བ་ལྟ་བུའོ། །
ཡོན་ཏན་མེད་ན་ཆ་ལུགས་ཀྱིས། །
མཁས་རྣམས་དགའ་བ་བསྐྱེད་མི་ནུས། །
346



ས་སྐྱ་ལེགས་བཤད་ཀྱི་འགྲེལ་བ།
རྟ་མཆོག་འགྲོས་དང་མི་ལྡན་ན། །
ཤིན་ཏུ་བརླིང་ཡང་རིན་ཐང་ཆུང་། །
ཡོན་ཏན་མེད་ན་ཆ་ལུགས་ཤིན་ཏུ་བཟང་བོ་ཅན་གྱིས་ཀྱང་མཁས་པ་་་་་་
རྣམས་དགའ་བ་བསྐྱེད་མི་ནུས་ཏེ། རྟ་མཆོག་འགྲོས་བཟང་བོ་དང་མི་ལྡན་ན།
མཛེས་ཤིང་ཤིན་ཏུ་བརླིང་ནའང་རིན་ཐང་ཆུང་བ་བཞིན་ནོ། །
ནོར་ལྡན་བླུན་པོའི་ནང་ན་མང་། །
དཔའ་བོ་གཅན་གཟན་ཁྲོད་ན་མོད། །
ལེགས་བཤད་མཁས་པའི་ཁྲོད་འབྱིན་པ། །
དམ་པ་འཇིག་རྟེན་འདི་ན་དཀོན། །
ནོར་ལྡན་ཕལ་ཆེར་བླུན་པོའི་ནང་ན་མང་ཞིང་། དཔའ་བོ་གཅན་གཟན་
གྱི་ཁྲོད་ན་ཤིན་ཏུ་མོད་ལ། མཁས་པའི་ཁྲོད་ན་ལེགས་བཤད་འབྱིན་པའི་དམ་པ་
ནི་འཇིག་རྟེན་འདི་ན་ཤིན་ཏུ་དཀོན་པ་ཡིན་ནོ། །
གང་དང་གང་ལ་དེ་ཡོད་པ། །
དེ་ཡིས་དེ་ཡི་གྲགས་པ་ཐོབ། །
མཁས་པའི་གྲགས་པ་མཁས་པ་དང་། །
དཔའ་བོས་དཔའ་བོ་ཐོས་པ་བཞིན། །
347



ལེགས་བཤད་བསྟན་བཅོས་ཕྱོགས་བསྒྲིགས།
གང་དང་གང་ཡང་རང་ལ་དེ་ཡོད་པ་དེ་ཡིས་དེ་ལྟ་བུ་དེའི་གྲགས་པ་ཐོས་་་
པར་འགྱུར་ཏེ། མཁས་པའི་གྲགས་པ་མཁས་པས་ཐོས་པ་དང་དཔའ་བོས་
དཔའ་བོ་ཐོས་པ་བཞིན་ནོ། །
ཆེན་པོ་རྣམས་ཀྱིས་མཆོད་བྱ་བ། །
དམན་པ་རྣམས་ཀྱིས་བརྙས་པར་འགྱུར། །
དབང་ཕྱུག་ཆེན་པོའི་སྤྱི་བོའི་རྒྱན། །
ཟླ་བ་ལྷ་མིན་ཟས་སུ་བྱེད། །
ཆེན་པོ་རྣམས་ཀྱིས་མཆོད་པར་བྱ་བ་དེ་ཉིད་དམན་པ་རྣམས་ཀྱིས་བརྙས་་་
པར་བྱེད་པ་སྲིད་དེ། ལྷ་དབང་ཕྱུག་ཆེན་པོའི་སྤྱི་བོའི་རྒྱན་དུ་གྱུར་པ་ཟླ་བ་ལྷ་མ་
ཡིན་གྱི་ཟས་སུ་བྱེད་པ་ལྟ་བུའོ། །
རིག་པ་གླེགས་བམ་ལ་གནས་དང་། །
མ་བསྒྲུབས་པ་ཡི་གསང་སྔགས་དང་། །
བརྗེད་ངས་ཅན་གྱི་བསླབ་པ་རྣམས། །
དགོས་པའི་ཚེ་ན་སླུ་བ་མང་། །
རིག་པ་གླེགས་བམ་གྱི་ནང་ན་གནས་པ་ཞེས་ཐོས་བསམ་ཆེར་མ་བྱས་པ་་་་
དང༌། ལེགས་པར་མ་བསྒྲུབ་པའི་གསང་སྔགས་ཟབ་མོ་དང་། བརྗེད་ངས་ཅན་
348



ས་སྐྱ་ལེགས་བཤད་ཀྱི་འགྲེལ་བ།
གྱི་བསླབ་པ་རྣམས་ནི་ནམ་ཞིག་དགོས་པའི་ཚེ་ན་བསླུ་བ་ཤིན་ཏུ་མང་བ་ཡིན་ནོ།།
བློ་ལྡན་ནོར་གྱིས་འབྱོར་ན་ཡང་། །
ལེ་ལོ་ཅན་ལ་མཐོན་པོ་དཀའ། །
རྣ་བ་ཐོག་མར་སྐྱེས་ན་ཡང་། །
རྭ་རྩེ་མཐོ་བ་མ་མཐོང་ངམ། །
བློ་དང་ལྡན་ཞིང་ནོར་གྱིས་འབྱོར་ནའང་ལེ་ལོ་ཅན་ལ་མཐོན་པོ་འབྱུང་བ་་
དཀའ་སྟེ། རྣ་བ་ཐོག་མར་སྐྱེས་ནའང་རྭ་རྩེ་མཐོ་ཞིང་རྣ་བ་དམའ་བ་མཐོང་བ་
བཞིན་ནོ། །
ཁྱི་ཕག་རྣམས་ལ་དྲི་ཞིམ་དང༌། །
དམུས་ལོང་བ་ལ་སྒྲོན་མེ་དང༌། །
མ་ཞུ་བ་ལ་ཁ་ཟས་དང་། །
བླུན་པོ་རྣམས་ལ་ཆོས་ཅི་དགོས། །
ཁྱི་དང་ཕག་རྣམས་ལ་དྲི་ཞིམ་པོ་དང་། དམུས་ལོང་བ་དག་ལ་སྒྲོན་མེ་
དང་། མ་ཞུ་བ་ཅན་ལ་ཁ་ཟས་དང་། བླུན་པོ་རྣམས་ལ་ཆོས་རྣམས་ཅི་དགོས་ཏེ་
དེ་རྣམས་ཀྱིས་དེ་དག་མི་འདོད་པས་སོ། །
349



ལེགས་བཤད་བསྟན་བཅོས་ཕྱོགས་བསྒྲིགས།
ཡོན་ཏན་ཅན་དང་གསེར་བཟང་བོ། །
གཡུལ་ངོར་དཔའ་དང་རྟ་བཟང་བོ། །
སྨན་པ་མཁས་དང་རྒྱན་བཟང་བོ། །
གང་དུ་ཕྱིན་པ་དེ་རུ་བྲིན། །
མཁས་པ་ཡོན་ཏན་ཅན་དང་། གསེར་བཟང་བོ་དང་། གཡུལ་ངོར་དཔའ་
བ་དང་། རྟ་བཟང་བོ་དང་། སྨན་པ་མཁས་པ་དང་། རྒྱན་བཟང་བོ་རྣམས་
གང་དུ་ཕྱིན་པའི་ཡུལ་དེར་བྲིན་པར་འགྱུར་བ་ཡིན་ནོ། །
བློ་དང་བརྩོན་འགྲུས་ཡོད་གྱུར་པ། །
དེ་ཡིས་བསྒྲུབ་པར་མི་ནུས་གང་། །
སྒྲ་ངན་དཔུང་ཚོགས་བཅུ་གཉིས་པོ། །
སྐྱ་སེང་བུ་ཡིས་བཅོམ་ཞེས་ཐོས། །
བློ་དང་ལྡན་ཞིང་བརྩོན་འགྲུས་ཆེན་པོ་ཡོད་པར་གྱུར་པ་དེ་ཡིས་བསྒྲུབ་་་་
པར་མི་ནུས་པ་གང་ཡང་མེད་དེ། རྒྱལ་བོ་སྒྲ་ངན་དཔུང་ཚོགས་བཅུ་གཉིས་དང་
བཅས་པ་སྐྱ་སེང་གི་བུ་ཡིས་བཅོམ་པར་བྱས་སོ་ཞེས་ཐོས་པ་བཞིན་ནོ། །དེ་ཡང་
མིའི་བདག་པོ་འདི་གཉིས་ཀྱིས་རྩོད་དུས་ཞེས་པའི་མིང་མི་གསལ་བ་གསལ་བར་་
བྱས་ཏེ། དེའང་སྐྱེ་དགུ་རྣམས་ཀྱིས་ཚེ་ལོ་ཉིས་ཁྲི་ཐུབ་པའི་དུས་སུ་རྩོད་དུས་ཀྱི་
མགོ་བཙུགས་པ་ཡིན་ནོ། །དེའང་ཁྱིམ་བདག་གཉིས་ཀྱིས་ཁང་བ་ཞིག་གི་ཚོང་
350



ས་སྐྱ་ལེགས་བཤད་ཀྱི་འགྲེལ་བ།
གཞན་ལ་གསང་ནས་བྱས་ཏེ། ཕན་ཚུན་དུ་འཕོ་བ་ན་འཚོང་བ་པོས་ཁང་བ་
རྫས་དང་བཅས་ཏེ་བཙོངས། ཉོ་བ་པོས་ཁང་བ་རྐྱང་བའི་བསམ་པས་ཉོས་པས་
གཉིས་པོ་བཟང་གཏམ་དུ་སྨྲ་བ་ན། དེའི་ནུབ་མོ་གཡུལ་ངོར་བསྟན་པ་སྐྱེས་པས།
དེའི་རྐྱེན་གྱིས་ཁྱིམ་བདག་གཉིས་པོ་བསམ་པ་སྔ་མ་ལས་བཟློགས་པ་སྐྱེས་པའོ། །
དེའང་སྔོན་གྱི་དུས་སུ་རྒྱལ་བོ་ཆེན་པོ་དྲང་སྲོང་རྒྱས་པ་ཞེས་བྱ་བས་ཆུང་མ་རྒྱལ་
རིགས་མ་བླངས་པ་ལས་བུ་ཆེ་ཤོས་རྒྱལ་བོ་སྐྱ་སེང་བྱུང་ལ། ཆུང་མ་བྲམ་ཟེ་མ་
བླངས་པ་ལས་བུ་ཆུང་ཤོས་རྒྱལ་བོ་ཡུལ་འཁོར་སྐྱོང་ཞེས་བྱ་བ་བྱུང་ངོ༌། །དེའི་
དུས་སུ་རྒྱལ་སྲིད་རྒྱལ་བོ་སྐྱ་སེང་གིས་སྐྱོང་ངོ་།དེ་ནས་རྒྱལ་བུ་ཡུལ་འཁོར་སྐྱོང་
ལ་བུ་མེད་ནས། ཡབ་དྲང་སྲོང་རྒྱས་པ་ལ་བསྙེན་བཀུར་བྱས་ཏེ་གསོལ་བ་བཏབ་
པས། ཡབ་ཀྱིས་ཁྱོད་ཀྱི་བཙུན་མོ་བྲམ་ཟེ་མ་ལ་བུ་བརྒྱ་འོང་བར་གྱུར་ཅིག་ཅེས་
སྨོན་ལམ་བཏབ་པས། དེ་ནས་ཟླ་བ་བཅུ་ནས་བཙུན་མོ་དེ་ལ་ཤའི་གོར་གོར་
གྲོད་པུ་ལྟ་བུ་ཞིག་བཙས་པ་ལ། ཡུལ་འཁོར་སྐྱོང་གིས་སྔར་དེ་ཕ་ལ་བསྙད་དེ།
བུ་བརྒྱ་བས་གཅིག་ཀྱང་མ་བྱུང་ངོ་བྱས་པས། ཕ་ན་རེ། ཤའི་གོར་གོར་དེ་ག་ལ་
བུ་བརྒྱ་འོང་བ་ཡིན་གྱི་དེ་དུམ་བུ་བརྒྱར་གཏུབ་ལ་གོས་ཀྱིས་དྲིལ་ལ་སྦོས་ཤིག
ཞག་བདུན་ལོན་པ་དང་སྟེང་ན་གང་འདུག་པ་དེ་ཕུ་བོ་ཡིན་པས་དེ་ལ་དགེ་སྡིག་
གི་མཚན་བལྟའོ་ཞེའོ། །དེས་ཀྱང་དེ་ལྟར་བྱས་ཏེ་ཞག་བདུན་ན་བལྟས་པས།
བྱིས་པ་ཆུང་ངུ་བརྒྱ་ཐམ་པར་གྱུར་ཏེ་འདུག་གོ །དེ་རྣམས་ཀྱི་སྟེང་ན་འདུག་པ་
དེ་ཁྱེར་ནས། དྲང་སྲོང་ལ་མཚན་བསྟན་པས། དེ་ན་རེ། འདི་ནི་མཚན་དང་
བརྡ་ངན་པས་སྒྲ་ངན་ཞེས་བྱ་བ་རེད། འདི་མྱུར་དུ་མ་བསད་ན་བུ་བརྒྱ་ཡོད་
351



ལེགས་བཤད་བསྟན་བཅོས་ཕྱོགས་བསྒྲིགས།
ཀྱང་མཐར་རབས་ཆད་པར་འགྱུར་བས་སོད་ཅིག་ཅེའོ། །ཡུལ་འཁོར་སྐྱོང་གིས་
སྨྲས་པ། འདི་མཚན་ངན་ཡང་ཤ་ལ་བཅད་པའི་བུ་ཡིན་པས་གསོད་མི་ཕོད་ཅེས་
ཏེ་མ་ཉན་ནོ། །ཡང་དེའི་འོག་ན་འདུག་པའི་བྱིས་པ་དེ་ཁྱེར་ཏེ་བསྟན་པས།
མེས་པོ་དྲང་སྲོང་ན་རེ། འདིའི་རྐང་མཐིལ་གཉིས། ལག་མཐིལ་གཉིས། ལྐོག་མ་
དང་སྤྱི་བོ་གཉིས་ཏེ་དྲུག་ན་སྨེ་བ་དྲུག་ཡོད་པས་ན། སྨིན་དྲུག་ལ་སྐྱེས་པ་ཡིན་ཏེ།
སྨེ་བ་དྲུག་པོ་འདི་དུས་མཉམ་དུ་མ་ཕུག་གི་བར་ལ་མགོ་བོ་བཅད་ཀྱང་མི་འཆི་་་
བར་བྱིན་གྱིས་རླབས་སོ་ཟེར་ཏེ་བྱིན་རླབས་བྱས་སོ། །དེས་ན་ཚུར་མི་སོད་ཕར་
ལ་དཔའ་བས་ན། འཐབ་དཀའ་ཞེས་མིང་དུ་བཏགས་སོ། །བུ་ལྷག་མ་རྣམས་ཀྱི་
མིང་དྲི་ཡིས་མ་ལང་ངོ༌། །དེའི་ཚེ་རྒྱལ་བོ་སྐྱ་སེང་ལ་བུ་མེད་དེ། རྒྱལ་སྲིད་རང་
གི་ནུ་བོ་ཡུལ་འཁོར་སྐྱོང་ཕ་སྤད་ལ་བྱིན། བཙུན་མོ་ལྷ་མོ་ཀྲིཥྛ་དང་། ཀོན་ཌི་
གཉིས་དང་འགྲོགས་ཏེ་སྐྱོ་སངས་དང་། དབེན་པ་བསྟེན་དུ་སོང་ངོ༌། །ནགས་
གསེབ་ན། དྲང་སྲོང་ཕོ་མོ་གཉིས་རི་དྭགས་ཀྱི་གཟུགས་སུ་བརྫུས་ཏེ་འདོད་པ་
སྤྱོད་པར་ཞུགས་ན། རྒྱལ་བོས་དེ་གཉིས་རི་དྭགས་སུ་མཐོང་སྟེ་མདའ་ཡིས་
བསྣུན་པས། དྲང་སྲོང་དེ་ཁྲོས་ཏེ། ཁོ་བོ་རང་གི་ཁྱིམ་ཐབ་ལ་འདི་ལྟར་ཞུགས་པ་
ལ་ཁྱོད་ཀྱིས་གཙེས་པས་ཁྱོད་ཀྱང་རང་གི་བཙུན་མོ་ལ་འཁྲིག་པ་སྤྱོད་པ་ན་་་་་་
བཞིན་དུ་ཚེའི་དུས་བྱེད་པར་གྱུར་ཅིག་ཅེས་སྨོད་པ་བོར་ཏེ་ཚེའི་དུས་བྱས་ཏེ་་་་
ལུས་ལ་རྫུ་འཕྲུལ་གྱིས་མེ་སྦར་ཏེ་ཚིག དེའི་ཚེ་དྲང་སྲོང་མོ་ན་རེ། རྒྱལ་བོ་ཕྲག་
དོག་ཅན་ཁྱོད་འཆི་བའི་ཚེ་ཁྱོད་ཀྱི་བཙུན་མོའང་ང་བཞིན་དུ་ལྕེབ་པར་གྱུར་ཅིག་
ཟེར་ནས་མེ་གསེབ་ཏུ་མཆོངས་ཏེ་ཤིའོ། །དེ་ནས་དེའི་དམོད་པས་འཇིགས་པས་
352



ས་སྐྱ་ལེགས་བཤད་ཀྱི་འགྲེལ་བ། །
རྒྱལ་བོ་དེ་འདོད་པ་དམན་པའི་བདེ་བ་ལ་རྒྱབ་ཀྱིས་ཕྱོགས་པ་ན། དེའི་བཙུན་
མོ་ཀྲིས་རྒྱལ་བོའི་གདུང་མི་གཅར་བར་བྱ་བའི་ཕྱིར། རྒྱལ་བོ་ཉིད་ལ་ཞུས་ནས་
ནགས་གསེབ་ན་གནས་པའི་དྲང་སྲོང་དཀའ་ཐུབ་ཅན་ཟེར་བ་མེའི་ཏིང་འཛིན་་་
ལ་སྙོམས་པར་ཞུགས་ནས། མེ་གསེབ་ན་གནས་པ་ཞིག་ལ་འོ་མ་ལྷུང་གཟེད་གང་
ཕུལ་བས་མོའི་ལག་པའི་ཤ་འཚིག་སྟེ་རུས་པ་སྐྱ་རངེས་ཀྱིས་སོང་བ་དང་། དྲང་
སྲོང་དེ་ཏིང་ངེ་འཛིན་ལས་སད་དེ་བལྟས་པ་དང་། ཀྲིས་བསོད་སྙོམས་འབུལ་
བ་མཐོང་སྟེ་མགུ་ནས་དེ་ན་རེ། ཁྱོད་ལག་པ་འཚིག་འཚིག་ཏུ་བསོད་སྙོམས་
འདྲེན་པ་ཅི་དོན་དུ་གཉེར་ཟེར་རོ། །ཀྲིས་ལྷའི་སྐྱེས་པ་འགུགས་པའི་རིག་
སྔགས་ཞུ་བྱས་པས་དྲང་སྲོང་གིས་སྐྱེ་བ་ལྔ་འགུགས་པའི་རིག་སྔགས་བྱིན་པ་ལ།
འོན་ཀྱང་ལྷ་ཐ་སྐར་སྤུན་གཉིས་གནས་གཅིག་ཀྱང་ངོ་བོ་གཉིས་ཡིན་པས་ན་དྲུག་
ཁུག་པར་འགྱུར་རོ་ཞེའོ། །མོའི་ལག་པའང་སྔ་མ་ཁོ་ན་བཞིན་དུ་དྲུག་གོ །དེ་
ནས་ཀྲིཥྛས་ཀོན་ཌི་ལ་ལྷའི་བུ་ཉི་མ་དང་ལྷའི་སྨན་པ་ཐ་སྐར་སྤུན་གཉིས་་
འགུགས་པའི་སྔགས་བསླབ་བོ། །དེ་ནས་བཙུན་མོ་ཀོན་ཊིས་ཉི་མ་ལ་གསོལ་བ་
བཏབ་པས་དེ་དང་ལྷན་ཅིག་བསྡད་པ་ལས་བུ་གཅིག་བྱུང་སྟེ། དེའི་མིང་རྣ་ཅན་
ཞེས་པ་སྟེ། ནལ་བུ་དེ་རྒྱལ་བོ་ལ་ངོ་ཚ་ནས་ཟངས་ཀྱི་སྒྲོམ་བུར་བཅུག་སྟེ། རྒྱ་
མཚོ་སྐྱོང་ལ་བསྐུར་ནས་བཏང་ནས། སྲིན་པོ་རྟ་ཤུགས་ཞེས་པས་བཟུང་སྟེ་ཁ་ཕྱེ་
ནས་བལྟས་པས་བུ་ཆུང་ཆུང་ཞིག་བྱུང་བ་ལ་ངའི་བུ་བྱེད་ཟེར་ནས་ཁྱེར་རོ། །
དེའི་ཚེ་སྲིན་པོས་དྲང་སྲོང་མངོན་ཤེས་ཅན་ནུས་པ་དང་ལྡན་པ་ཞིག་བསྙེན་་་་་་
བཀུར་བྱས་ཏེ། ངའི་བུ་འདིའི་པགས་པ་རྡོ་རྗེའི་རང་བཞིན་དུ་བྱིན་གྱིས་རློབས་
353



ལེགས་བཤད་བསྟན་བཅོས་ཕྱོགས་བསྒྲིགས།
བྱས་པས། དྲང་སྲོང་དེ་ན་རེ། དེ་བཞིན་བྱའོ་ཟེར་ཏེ། པང་དུ་བླངས་ནས་བྱིན་
རླབས་བྱེད་ཁར་ཁྱབ་འཇུག་བྲམ་ཟེར་སྤྲུལ་ནས་འདི་སྐད་དུ། ཀྱི་དྲང་སྲོང་ཁྱོད་
མི་ཤེས་སམ། མངལ་མི་གཙང་བ་ནས་བྱུང་བའི་བུ་ཆུང་གཅེར་བུ་འདི་ལ་ཐ་ན་
སྐུད་པ་ཙམ་ཡང་མ་དཀྲིས་པར་པང་དུ་བླངས་ན་རུང་ངམ་བྱས་པས། དྲང་སྲོང་
ན་རེ་བདེན་དེ་ཟེར་ནས་བུ་ཆུང་ཟེར་ཏེ་བུ་ཆུང་དེའི་སྐེད་པ་ལ་སྐུད་པས་དཀྲིས་
ཏེ་བྱིན་རླབས་བྱས་པས། གཞན་ཐམས་ཅད་ཀྱི་པགས་པ་རྡོ་རྗེའི་རང་བཞིན་དུ་
སོང་བ་ལ། འོན་ཀྱང་སྐེད་པའི་སྐུད་པའི་ཐད་སོར་མ་འབྱར་བར་སྲུབས་ཤིག་
བྱུང་བ་ལ་རྡོ་རྗེའི་ཕ་ལམ་གྱི་སྐ་རགས་བཅིངས་ཏེ་བཞག་གོ །དེ་ནས་ལྷ་མོ་
ཀྲིས་ཐོག་མར་གཤིན་རྗེ་ཆོས་ཀྱི་རྒྱལ་བོ་ལ་གསོལ་བ་བཏབ་པས་དེ་དང་འདུས་
པ་ལས་བྱུང་བའི་བུ་དེ་གཡུལ་ངོར་བརྟན་པ་སྟེ། དེའང་ཕའི་རིགས་བཟུང་བའི་
ཡོན་ཏན་དུ་མ་ཡོད། དེའི་རྗེས་ལ་བརྒྱ་བྱིན་ལ་གསོལ་བ་བཏབ་པ་ལས། བུ་ཞིག་
བྱུང་བ་ནི་སྲིད་སྒྲུབ་ཅེས་པ་སྟེ། ཕའི་ཡོན་ཏན་གྱི་ཆ་ཤས་མིའི་འཇིག་རྟེན་ན་
མདའ་མཁས་པར་གྲགས་ཏེ། མདའ་མཁས་པ་གཞན་དང་ལྡན་པ་རྣམ་པར་
བཅད་པ་སྟེ། དཔལ་ཆོས་ཀྱི་གྲགས་པས་ཀྱང་དཔེ་མཛད་དོ། །དེ་ནས་ལྷ་ཚངས་
པ་ལ་གསོལ་བ་བཏབ་པས་དེའི་བུ་འཇིགས་སྡེ་ཞེས་པ། ཕའི་ཡོན་ཏན་ནི་འཇིག་
རྟེན་ན་སྟོབས་ཆེ་བར་གྲགས་པ་དེའོ། །དེ་ནས་བཙུན་མོ་ཀོན་ཊིས་ལྷའི་སྨན་པ་
ཐ་སྐར་སྤུན་གཉིས་ལ་གསོལ་བ་བཏབ་པས། ན་གུ་ལི་དང་། ཧ་པ་དེ་ཝ་ཞེས་པ་
གཉིས་བྱུང་བ་ཡིན་ལ། ཕའི་ཡོན་ཏན་ནི་སྔ་མ་ལ་མིག་གི་མངོན་ཤེས་བརྟན་པོ་
ཡོད་ལ། ཕྱི་མ་ལ་ནི་ཡིད་དུ་འོང་བའི་གཟུགས་མཛེས་པ་ཡོད་དོ། །ཀོན་ཊིའི་བུ་
354



ས་སྐྱ་ལེགས་བཤད་ཀྱི་འགྲེལ་བ།
སྔ་མ་རྣ་ཅན་ནི་རྒྱ་མཚོར་བཏང་ལ། མིའི་ཡུལ་ན་ཀྲིའི་བུ་གསུམ། ཀོན་ཊིའི་བུ་
ཕྱི་མ་གཉིས་ཏེ་ལྔ་བོ་ནི་ངོ་བོ་ལྷའི་བུ་ཡིན་ལ། འཇིག་རྟེན་ན་སྐྱ་སེང་བུ་ལྔ་ཞེས་
གྲགས་སོ། །དེ་ལྟ་ན་བུ་ལྔ་ཡོད་པས་གདུང་ཆོད་ཀྱིས་དོགས་པའི་སེམས་ཁྲལ་
ལས་གྲོལ་ལོ། །དེ་ནས་རྒྱལ་བོ་སྐུ་སེང་ན་རེ། ལྷ་མོ་ཀྲིཥྛ་ལྟ་བུའི་ཆུང་མ་ཡོད་
བཞིན་དུ་འདོད་པའི་བདེ་བ་བསྟེན་དུ་མེད་པ་ནི་ཤི་བ་དང་འདྲའོ་ཞེས་ཟེར་ཏེ།
ཀྲིཎྜ་ལ་ཞུགས་པས་མངལ་དུ་ས་བོན་ལྟུང་བའི་ཚེ། སྔར་གྱི་དྲང་སྲོང་གི་དམོད་
པ་ཐོག་ཏུ་བབས་ཏེ། ནམ་མཁའ་ལས་རིགས་སྔགས་ཀྱི་མདའ་བོ་ཆེ་ལྷུང་སྟེ་རྒྱལ་
བོ་ལ་བསྣུན་པ་དང་ཚེའི་དུས་བྱས་ཏེ་ལུས་ལ་མེ་འབར་རོ། །དེ་ནས་ཀྲིཥྛས་ཀོན་
ཊི་ལ་ངའི་བུ་གསུམ་ཁྱོད་རང་གི་བུ་བཞིན་སྐྱོངས་ཤིག་ཅེས་ཁ་ཆེམས་བཞག་སྟེ།
མེ་གསེབ་ཏུ་མཆོངས་ཏེ་ཤིའོ། །དེ་ནས་ཀོན་ཊི་མ་སྨད་དྲུག་རང་གི་ཕོ་བྲང་དུ་
འོངས་ཏེ་གནས་པའི་ཚེ། ཕ་སྤུན་རྒྱལ་བོ་སྒྲ་ངན་སྤུན་ལ་ངན་སེམས་སྐྱེས་ཏེ།
འདི་རྣམས་ཆེར་སྐྱེས་པ་དང་ངའི་རྒྱལ་སྲིད་འཕྲོག་ཏུ་འོང་བས། ད་སྟོབས་ཆུང་
བ་ལ་ཐབས་ཀྱིས་བསད་དོ་ཞེས་གྲོས་བྱས་ཏེ། ཁོང་རྣམས་ཀྱི་ལ་ཆའི་ཁང་བ་ཀ་
བ་གཅིག་པ་བྱས་ཏེ་མ་སྨད་རྣམས་དེར་བཞག་སྟེ་སྒོ་བསྡམས་ནས་ཕྱི་ནས་མེ་་་་
སྦར་བས། གདུང་རྩར་མེ་ལྕེ་ཉུག་བྱུང་བ་དང་། ན་གུ་ལིས་མངོན་ཤེས་ཀྱིས་ཀ་
བའི་འོག་ན་ཞང་པོ་ཁྱབ་འཇུག་གི་རྡོ་རྗེས་འོག་གི་གསང་ལམ་བཏོད་པ་མཐོང་་་
སྟེ་གཞན་རྣམས་ལ་བརྡ་སྤྲད་ནས། འཇིགས་སྡེས་ཀ་བ་བཏེགས་ཏེ་མ་སྨད་
རྣམས་ས་འོག་གི་ལམ་ནས་ཐོན་ཏེ་སྲིན་པོའི་ཡུལ་སིང་ག་ལའི་གླིང་དུ་སླེབས་སོ། །
དེའི་ཚེ་སྲིན་པོ་རྣམས་ཀྱིས་རྩིས་བྱས་པས་ལྷ་མོ་ཅོན་ཏི་ཀ་བུ་མོ་རྟ་ལོ་མ་ཞིག་ཏུ་་་
355



ལེགས་བཤད་བསྟན་བཅོས་ཕྱོགས་བསྒྲིགས།
སྤྲུལ་བ་དང་མིའི་ཡུལ་ནས་རྒྱལ་བོ་གཡུལ་ངོར་བརྟན་པ་སྤུན་འོངས་ཏེ་དེ་རྣམས་
ཀྱི་བཟའ་མི་བྱས་ནས། སྲིན་པོའི་ཡུལ་རྣམས་ཕུང་བར་བྱེད་དོ་ཞེས་གྲགས་སོ། །
དེར་སྲིན་པོ་རྣམས་ཀྱིས་བུ་མོ་རྟ་ལོ་མ་སྐྱེས་པ་ཐམས་ཅད་ཆུ་ལ་བསྐུར་བར་བྱས་
སོ། །དེའི་ཚེ་སྲིན་པོ་གཅིག་གིས་བུ་མོ་བཙས་མ་ཐག་ཅིག་ཁྱེར་ནས་བྱུང་བ་ལ་
གཡུལ་ངོར་བརྟན་པས་འདི་ཅི་བྱེད་དྲིས་པས། སྲིན་པོས་སྔར་གྱི་ལོ་རྒྱུས་བསྙད་
པས། གཡུལ་ངོར་བརྟན་པ་ན་རེ། རེ་ཞིག་གཞེས་ཤིག་ཟེར་ཏེ། ཙན་ཏི་ཀ་ལ་
རྡཎྜ་ཀའི་སྡེབ་སྦྱོར་གྱི་བསྟོད་པ་ཤིན་ཏུ་སྙན་པ་ཞིག་གིས་བསྟོད་པས། དེ་མགུ་
སྟེ་བུ་མོ་ཙན་ཏི་ཀར་གྱུར་ཏེ་ནམ་མཁའ་ལ་འཕུར་ཏེ་སོང་ངོ༌། །དེ་ནས་གཡུལ་
ངོར་བརྟན་པས་ཡུན་གྱིས་སྲིན་པོ་ཐམས་ཅད་བསད་དེ་ཡུལ་བཟུང་ངོ་། །དེའི་
ཚེ་གཡུལ་ངོར་བརྟན་པ་སྤུན་ལྔས་སྲིན་པོའི་བུ་མོ་གཅིག་ཐུན་མོང་དུ་ཁྱིམ་ཐབ་་་
ཏུ་བླངས་ཏེ། ཁྱིམ་ཐབ་ཀྱི་ཟླ་ལ་ཉལ་དུ་འགྲོ་བ་དེས། ང་ཡོད་དོ་ཞེས་པའི་
བརྡར། སྒོ་གོང་དུ་ཅང་ལྷམ་བཀལ་ནས་འགྲོ་བར་བྱས་ཏེ། དེའི་དུས་སུ་
འཇིགས་སྡེས་མཆིལ་ལྷམ་སྒོ་གོང་དུ་བཀལ་ནས་ཁྱིམ་ཐབ་ལ་ཉལ་བའི་ཚེ། བྱི་
བས་མཆིལ་ལྷམ་གྱི་ཟུངས་ཐག་བཅད་དེ་ས་ལ་བསྐྱུར་བ་དང་། དེ་ཁྱིས་རྙེད་དེ་
ཟོས་སོ། །དེའི་ཚེ་སྲིད་སྒྲུབ་ཀྱིས་བལྟས་པས་མཆིལ་ལྷམ་མི་འདུག་ནས་ཁང་བར་
ཞུགས་པ་དང་། འཇིགས་སྡེ་ཁྱིམ་ཐབ་དང་ཉལ་བ་མཐོང་ནས་ངོ་ཚ་བ་ལ། བུ་
མོ་ན་རེ། ཁོང་ཡོད་བཞིན་འོང་བ་ཅི་ལགས་སྨྲས་པ། སྲིད་སྒྲུབ་ན་རེ། མཆིལ་
ལྷམ་མི་སྣང་ངོ་བྱས་པ་ལ། ཡིད་མ་ཆེས་ཏེ་ཁུངས་བཅད་པས་ཆོད་ནས། བུ་མོས་
དམོད་པ་དོར་བ་རང་གི་ཁྱིམ་ཐབ་དང་ཉལ་བ་ལ། འཚེ་བ་བྱེད་པའི་བྱི་བ་ཁྱེད་
356



ས་སྐྱ་ལེགས་བཤད་ཀྱི་འགྲེལ་བ།
རྣམས་འཁྲིག་པ་སྤྱོད་པའི་ཚེ་ཕོ་མཚན་གྱི་མགོ་མངལ་དུ་འཆད་པར་གྱུར་ཅིག་་་
ཅེས་བྱས་པས། ད་ལྟའང་བྱི་བ་རྣམས་ཀྱི་དེ་བཞིན་དུ་ཡོད་དོ། །ཡང་རང་གི་
ཁྱིམ་ཐབ་དང་ཉལ་བ་ལ་ཕྲག་དོག་གིས་མཆིལ་ལྷམ་ཟ་བའི་ཁྱི་ཁྱེད་རྣམས་འཁྲིག་
པ་སྤྱོད་པའི་ཚེ་མངལ་འབྲེལ་བར་གྱུར་ཅིག་ཅེས་བྱས་པས་ན། ད་ལྟའང་ཁྱི་
རྣམས་འབྲེལ་བའི་རྒྱུ་མཚན་དེ་ཡིན་ནོ་ཞེས་ཐོས་སོ། །དེ་ནས་སྲིན་པོའི་བུ་མོ་དེ་
ལ་ཟླ་བ་བཅུ་ནས་འཇིགས་སྡེའི་བུ་ཞིག་བཙས་པ་ལ་ཕའི་བྱད་གཟུགས་བཟུང་་་་
བས། གཟུགས་བྱད་ལེགས་ཀྱང་། མའི་ངོས་ནས་སྐྲ་དམར་སེར་རྟའི་རྔོག་མ་
འདྲ་བ་གྱེན་ལ་རེངས་པ་ཞིག་བྱུང་ངོ་། །དེའི་མིང་བུམ་སྣ་ཞེས་ཟེར་རོ། །དེ་ལྟར་
སྤུན་ལྔ་ཚ་བོ་དང་དྲུག མ་དང་ཆུང་མ་གཉིས་ཏེ་བརྒྱད་པོ་སྐྱིད་ཅིང་ཡོད་པའི་
ཚེ། དེའི་ལོ་རྒྱུས་འཛམ་བུ་གླིང་དུ་ཐོས་ནས། སྒྲ་ངན་སྤུན་གཉིས་ཕྲག་དོག་སྐྱེས་
ཏེ། འཕྲིན་སྤྲིངས་པ་ཁྱེད་རྣམས་གླིང་དེ་ནས་མ་འདུག གལ་ཏེ་དེར་བསྡད་ན་
མདའ་འདྲེན་ནོ་ཞེའོ། །དེ་ལྟར་རྒྱལ་བོ་ཡབ་མཆེད་པོ་གཉིས་རྩོད་པ་ན། ཁྱབ་
འཇུག་གིས་བྲམ་ཟེ་ཞིག་ཏུ་སྤྲུལ་ནས་འཐབ་དཀའི་དྲུང་དུ་སོང་སྟེ་དེ་ལ་དྲིས།
ཁྱོད་འཛམ་བུའི་གླིང་གི་དཔུང་ཚོགས་བཅུ་གཉིས་འདེམ་མམ་ནོར་ལྷའི་བུ་་་་་
འདེམ་མམ་བྱས་པས། འཐབ་དཀའ་ན་རེ། སྔ་མ་འདེམ་མོ་ཞེས་སྨྲས་པས།
འགྲས་ཏེ། དེས་སྐྱ་སེང་གི་བུའི་ཕྱོགས་བྱས་ཏེ། རྒྱུ་མཚོའི་འགྲམ་དུ་དམག་དུས་
བྱས་ཏེ་གཡུལ་དུ་འཇུག་ཅིང་འཐབ་པར་རྩོམ་པ་ན། སྲིད་སྒྲུབ་ཀྱིས་ཀུན་ཏུ་
བལྟས་པས་དེ་ཐམས་ཅད་ཉེ་དུའི་ཚོགས་སུ་མཐོང་སྟེ། དེའང་ཀོན་ཊིའི་བུ་སྔ་མ་
རྣ་ཅན་སྒྲོམ་དུ་བཅུག་སྟེ་རྒྱ་མཚོ་རུ་བཏང་བ་སྲིན་པོའི་བུ་བྱེད་པ་དེ། ཕྱིས་རྒྱལ་
357



ལེགས་བཤད་བསྟན་བཅོས་ཕྱོགས་བསྒྲིགས་
བོ་སྒྲ་ངན་གྱིས་བསྐྱངས་ཏེ། གསེར་མི་ཁུར་བཅུ་དྲུག་བཏང་ཞིང་གསོས་པ་དེས་
བསྡུས་པ་ལ་བསམ་སྟེ། འདི་སྐད་དུ། ཀོན་ཊི་བདག་གིས་རྣམ་བལྟས་པས། །
ཐམས་ཅད་གཉེན་དུ་རྣམ་པར་གནས། །ཁྱབ་འཇུག་གཉེན་དང་འཐབ་པ་ལ། །
བདག་གི་ལུས་འདི་ཤིན་ཏུ་འདར། །བདག་ནི་ཉེ་དུ་ལའང་འཚེ་བར་མི་བྱེད་དོ། །
ཞེས་ཟེར་ནས་དེ་ལོག་པ་དང་། དེ་ཉིད་ཀྱི་མ་ཀོན་ཊིས། རྣམ་བརྒྱུར་དཀའ་ཐུབ་
ཅན་གང་འཇོམས་པའམ། །གང་རུང་བླངས་ཏེ་ཕ་རོལ་པོ་རྣམས་ཀྱི། །གཡུལ་
ངོར་ཁྱོད་ཀྱིས་འགྲོ་རྩོལ་མེད་པའི་རྒྱུ། །གཅིག་ལ་ལྟོས་པ་མེད་པར་མ་གྱུར་ན། །
གནོད་པར་གྱུར་ཀྱང་མཉམ་པའི་ལས་ཀྱིས་སུ། །ནུས་ལྡན་མི་ནི་ཚིམ་པར་མི་
འགྱུར་གྱི། །དཔའ་བོ་བླགས་ཏེ་གནོད་ཚེ་དགྲ་བོ་ནི། །སྡང་རྣམས་རྩ་བ་མ་ལུས་
བཅད་པར་གྱིས། །ཞེས་བསྐུལ་ལོ། །གདམ་ངག་དེས་སྲིད་སྒྲུབ་ཐེ་ཚོམ་དུ་གྱུར་པ་
དང་། ཁྱབ་འཇུག་ན་རེ། ཀྭ་ཡེ་ཁྱོད་ནི་བླུན་པོ་ཞིག་སྟེ། གང་གིས་མི་ནི་བསད་
པ་དང་། །གང་གིས་གསོད་པར་བྱེད་པ་དང་། །དེ་དག་གཉིས་ཀ་མི་རིགས་ཏེ། །
བསད་དང་གསོད་པ་ཡོད་མ་ཡིན། །རིགས་དང་འདུལ་བ་ཕུན་སུམ་ཚོགས། །
བྲམ་ཟེ་བ་གླང་གླང་བོ་དང་། །ཁྱི་དང་སྨེ་ཤ་ཅན་དག་དང་། །ཉམས་པ་རྣམས་
ནི་མཉམ་པར་བལྟ། །ཞེས་བྱ་བ་ལ་སོགས་པ་ཚུར་རོལ་མཛེས་པའི་ལྟ་བ་དང་
མཚུངས་པར་བསྟན་པས། གཞོན་ནུ་སྲིད་སྒྲུབ་དེ་མགོ་རྨོངས་པར་བྱས་ཏེ། དེའི་
ཁ་ལོ་བ་ཁྱབ་འཇུག་གིས་བྱས་ནས་གཡུལ་འགྱེད་པ་ན། སྔར་ཀོན་ཊིའི་བུ་རྣ་
ཅན་སྲིན་པོའི་བུ་བྱེད་པའི་ཚེ། དྲང་སྲོང་ལ་བྱིན་རླབས་ཞུས་ཏེ་པགས་པ་རྡོ་
རྗེའི་རང་བཞིན་དུ་བྱེད་པ་ན། ཁྱབ་འཇུག་གིས་མ་འོངས་པའི་དུས་སུ་ཕུང་ཁྲོལ་
358



ས་སྐྱ་ལེགས་བཤད་ཀྱི་འགྲེལ་བ།
འོངས་པར་ཤེས་ཏེ། སྐེད་པ་ལ་སྐུད་པ་དཀྲི་བར་བཅུག་པས་སྲུབས་བྱུང་བ་ནི།
ཕྱིའི་པགས་པ་དེ་མཚམས་དེ་ནས་བཤུས་ཆོག་པའི་ཐབས་སུ་བྱས་སོ། །དེའི་ཚེ་
སྲིད་སྒྲུབ་ཀྱི་ཕ་བརྒྱ་བྱིན་ཡིན་པས་དེས་བུ་ལ་སྙིང་བརྩེ་བའི་ཕྱིར་བྲམ་ཟེའི་་་་་་
གཟུགས་སུ་སྤྲུལ་ཏེ་རྣ་ཅན་ལ་བསྙེན་བཀུར་བྱས་པས། རྣ་ཅན་ན་རེ། ཁྱོད་ང་ལ་
གུས་པ་ཅིའི་དོན་དུ་གཉེར་ཟེར་རོ། །བརྒྱ་བྱིན་གྱིས་སྨྲས་པ། ཁོ་བོ་ལ་འདོད་པ་
མེད་ཅེའོ། །རྣ་ཅན་གྱིས་སྨྲས་པ། གཡོ་ཅན་གུས་པ་སྟོན་པ་ནི། །དགོས་པའི་
ཕྱིར་ཡིན་གུས་ཕྱིར་མིན། །འདོད་པ་གཅིག་ཡོད་ཀྱི་སྨྲས་སོ་བྱས་པས། དེ་ན་རེ།
ཁྱོད་ཀྱི་པགས་པ་དེ་སློང་བྱས་པས། རྣ་ཅན་གྱིས་སྦྱིན་ནོ་ཟེར་ཏེ། སྐེད་པའི་རྡོ་
རྗེའི་ཕ་ལམ་གྱི་སྐ་རགས་བཀྲོལ་ཏེ། སྟོད་ཀྱི་པགས་པ་སྟོད་ངོས་སུ་བཤུས། སྨད་
ཀྱི་པགས་པ་སྨད་ངོས་སུ་བཤུས་ཏེ་བྱིན་པ་ལ། བར་སྣང་གི་ལྷ་འགའ་ཞིག་ན་རེ།
བརྒྱ་བྱིན་ལྟ་བུའི་བརྩེ་བྲལ་མེད། །རྣ་ཅན་ལྟ་བུའི་གཏོང་ཕོད་མེད། །ཅེའོ། །དེ་
ནས་བརྒྱ་བྱིན་གྱིས་པགས་པ་དེ་སྔ་མ་བཞིན་དུ་རང་གི་བུ་སྲིད་སྒྲུབ་ལ་གཡོགས་་
ཏེ། མཚོན་ཆོས་མི་ཕུག་པར་བྱས་སོ། །དེའི་ཚེ་རྒྱལ་བོ་སྒྲ་ངན་གྱི་སྤུན་བརྒྱ་
འཁོར་དམག་མི་འཛམ་བུའི་གླིང་དཔུང་ཚོགས་ཡན་ལག་བཅུ་གཉིས་དང་བཅས་
པ་དང་། སྲིད་སྒྲུབ་སྤྱན་ལྔ་ཚ་བོ་དང་དྲུག་ཁྱབ་འཇུག་དང་བདུན་འཐབ་སྟེ།
དཔུང་ཚོགས་ཡན་ལག་བཅུ་གཉིས་པོ་ཕལ་ཆེ་བ་བསད་དེ་ཕམ་པའི་ཚེ། བར་
སྣང་གི་ལྷས་ཚིགས་སུ་བཅད་དེ་སྨྲས་པ། སྒྲ་ངན་དཔུང་ཚོགས་བཅུ་གཉིས་པོ། །
གཞུ་བཟུང་མི་ནི་ཇི་སྙེད་ཅིག །གཞུ་མཆོག་ཅན་གྱི་དྲུང་ན་ནི། །བུད་མེད་ཡིན་
པར་ཤེས་པར་བྱ། །ཞེས་སོ། །འོན་ཀྱང་འཐོབ་དཀའ་དང་གྱོད་འགྲན་པའི་ཚེ།
359



ལེགས་བཤད་བསྟན་བཅོས་ཕྱོགས་བསྒྲིགས།
ཁོའི་སྨེ་བ་དྲུག་དུས་གཅིག་ཏུ་མཚོན་གྱིས་མ་ཕུག་ན་མི་འཆི་བའི་དངོས་གྲུབ་་་་
མེས་པོས་བྱིན་པས་ན། འཐབ་དཀའི་མཆོད་གནས་དྲང་སྲོང་རྟའི་ཤུགས་ལྷག་
པའི་སྤྱན་ཅེས་རྫུ་འཕྲུལ་དང་མངོན་ཤེས་དང་ལྡན་པ་ཞིག་ཡོད་ལ་གཡུལ་ངོར་་་
བརྟན་པའི་རྫུན་མི་སྨྲ་བས། དགྲ་གཉེན་གཉིས་ཀའང་ཁོང་ཅི་ཟེར་བ་ཐམས་
ཅད་ཚད་མར་བྱེད་པ་ལ་ཁྱབ་འཇུག་གིས་གཡུལ་ངོར་བརྟན་པ་ལ་གདམ་པ། དེ་
རིང་གཡུལ་འགྱེད་དུས་ཁྱོད་ཀྱིས་དྲང་སྲོང་རྟ་ཤུགས་ཤིའོ་གྱིས་ཤིག དེ་སྐད་
བྱས་ན་འུ་ཅག་གཡུལ་ནས་རྣམ་པར་རྒྱལ་ལོ་བྱས་པས། དེ་ན་རེ། པ་གཤིས་ལ་
རྟ་ཤུགས་ཤིའམ་མ་ཤི་ཟེར་རོ། །ཁྱབ་འཇུག་ན་རེ། མ་ཤིའོ་བྱས་པས། གཡུལ་
ངོར་བརྟན་པ་ན་རེ། ཁོ་བོ་ནི་སྲོག་ལ་བབ་ཀྱང་བརྫུན་མི་ཟེར་རོ། །དེའི་ཚེ་ཐང་
ཁོག་ཅིག་ཏུ། རྟ་ཏ་ཤུགས་ཞེས་པ་དྲང་སྲོང་དང་མིང་མཐུན་པ་ཞིག་ཤི་བ་ལ་
གླགས་རྙེད་ནས། ཁྱབ་འཇུག་གིས་སྨྲས་པ། ཁྱོད་རང་སེམས་རྟ་ཏ་ཤུགས་ལ་
གཏོད་ལ། ངག་ཏུ་རྟ་ཤུགས་ཤིའོ་ཞེས་སྨྲོས་ཤིག་བྱས་པས། གཡུལ་བརྟན་ན་རེ།
དེ་རྫུན་དུ་འགྲོ་ང་མི་ཟེར་རོ་ཞེའོ། །ཁྱབ་འཇུག་གིས་སྨྲས་པ། འོ་ན་ཐབས་ཡོད་
ཀྱི་རྟ་ཤུགས་ཤི་ཞེས་སྐད་ཆེན་པོ་ཞིག་སྨྱོས་ལ། དེ་ནི་རྟ་ཏ་ཤུགས་ཡིན་ཞེས་སྐད་
ཆུང་ངུ་ཞིག་གྱིས་ཤིག དེ་ལྟར་བྱས་ན་རྫུན་དུའང་མི་འགྱུར་ལ་ངེད་ལ་ཕན་ནོ་
བྱས་ཏེ་རྣམ་པ་དུ་མའི་སྒོ་ནས་གཅུས་ཏེ་ནན་གྱིས་སྨྲར་བཅུག་གོ །དེས་དེ་སྐད་
སྨྲས་པས་སྐད་ཆེན་པོ་དེ་འཐབ་དཀས་ཐོས་ཤིང་སྐད་ཆུང་ཤོས་མ་ཐོས་ནས་སྙིང་
མི་དགའ་སྟེ་རྐང་བ་གཡོན་པའི་བོལ་གོང་དུ་གཡས་པའི་མཐིལ་བཞག་ནས་ལག་་
མཐིལ་གཉིས་ཀྱང་བརྩེགས་ཏེ་བར་དུ་གཞུ་མཆོག་གི་མར་རྩེ་བོལ་གོང་གི་ཐོག་ཏུ་
360



ས་སྐྱ་ལེགས་བཤད་ཀྱི་འགྲེལ་བ།
བཙུགས་ཤིང་། ཡར་རྩེ་ལག་གཉིས་ཀྱི་སྨེ་བའི་ཐད་ཀར་བཙུགས་ཏེ། ཀོས་ཀོ་
ལག་མཐིལ་བརྩེགས་པའི་ཁར་བཞག་སྟེ་བསམ་མནོ་གཏོང་བ་ལ། དེའི་ཚེ་ཁྱབ་
འཇུག་གིས་སྤྱི་བོར་ཐལ་མོ་བསྣུན་པས། འཐབ་དཀའི་སྨེ་བ་དྲུག་དུས་མཉམ་དུ་
ཕུག་སྟེ་ཤིའོ། །དེ་ལྟར་ན་སྐད་ཆེ་ཆུང་གི་རྫུན་དེ་ཙམ་གྱིས་ཀྱང་། གཡུལ་ངོར་
བརྟན་པའི་ལུས་ཀྱི་འོད་ལ་སོགས་པའི་ཡོན་ཏན་མང་བོ་ཞིག་ཉམས་སོ། །ཕུ་བོ་
རྒྱལ་བོ་སྒྲ་ངན་ན་རེ། ངའི་ནུ་བོ་ཤི། འུ་ཅག་གཉིས་ཀྱི་རིང་ལ་འཛམ་བུ་གླིང་གི་
མི་རྣམས་སྡུག་པར་འདུག་པས། འོ་སྐོལ་གཉིས་གཅིག་གིས་ཡིབ་ལ་གཅིག་གིས་
བཙལ་ཏེ་ཚོལ་མཁན་གྱིས་རྙེད་ན་རྙེད་པ་པོ་གསོད་ལ། མ་རྙེད་ན་ཚོལ་བ་པོ་
གསད་པར་བྱའོ་ཞེས་ཟེར་བ་ལ། སྲིད་སྒྲུབ་ཀྱིས་ཀྱང་དེ་བཞིན་དུ་བྱའོ་ཞེས་དམ་
བཅས་ནས། སྒྲ་ངན་ཡིབ་སྟེ། སྲིད་སྒྲུབ་ཀྱིས་ཉི་མ་ཤར་ནུབ་ཀྱི་བར་ལ་འཚོལ་
བར་བྱས་ཏེ། བཙལ་བ་ན། སྒྲ་ངན་གྱིས་ཤིང་སྡོང་ཞིག་གི་ཁོག་པར་ཡིབ་པ་ལ།
སྲིད་སྒྲུབ་ཀྱིས་བཙལ་བ་ལ། ཉི་མ་ནུབ་ལ་ཁད་ཀྱི་བར་དུ་བཙལ་བས་མ་རྙེད།
དེ་ལ་སྒྲ་ངན་ཤིན་ཏུ་དགའ་སྟེ་གད་མོ་ཤོར་བ་ལ། དེའི་ཚེ་ཁ་ནས་འོད་བྱུང་སྟེ་
ཤིང་སྡོང་གི་སེར་ཀའི་བར་ནས་བྱུང་བ་སྲིད་སྒྲུབ་ཀྱིས་ཚོར་ཏེ་གསོད་པ་ལ།
འོན་ཀྱང་སྒྲ་ངན་ལ་མཆོད་གནས་དྲང་སྲོང་དམུས་ལོང་སྨོད་པའི་ངག་གྲུབ་པ་་་
ཞིག་ཡོད་ལ། དེས་དང་པོ་ངའི་ཡོན་བདག་སྒྲ་ངན་གྱི་མགོ་སུས་ས་ལ་སྐྱུར་བ་
དེའི་མགོ་ས་ལ་ལྷུང་བར་གྱུར་ཅིག་ཅེས་སྨོད་པ་དོར་བས་ན། དེས་མི་གནོད་
པའི་ཐབས་སུ་རིག་བྱེད་ནས་འབྱུང་བའི་མདའ་འཕང་བ་ནི། མདའ་དེས་ཁ་མ་
གཅིག་གིས་སྒྲ་ངན་གྱི་མགོ་བོ་བཅད་དེ་མདེའུའི་ཁར་བཞག་ནས་རིམ་གྱིས་་་་་་
361



ལེགས་བཤད་བསྟན་བཅོས་ཕྱོགས་བསྒྲིགས།
མདའ་གཅིག་གི་ལྟོང་ལ་གཅིག་གི་མདེའུས་རེག་པར་བྱས་ཏེ་བརྒྱུད་ནས། མགོ་
དེ་དྲང་སྲོང་དམུས་ལོང་གི་པང་བར་འཕངས་པ་དང་དམུས་ལོང་གིས་མ་་་་་་་་་
བརྟགས་པར་པང་བར་བྱུང་བའི་རིལ་རིལ་འདི་ཅི་ཡིན་ཟེར་ཏེ་ས་ལ་བསྐྱུར་བས།
སྨོད་པ་བོར་བའི་རྒྱུ་མཚན་གྱིས་ཁོ་རང་གི་མགོ་ས་ལ་ལྷུང་ངོ་། །དེར་རྒྱལ་བོ་
ཡུལ་འཁོར་སྐྱོང་གི་བུ་སྒྲ་ངན་སྤུན་བརྒྱད་དཔུང་གི་ཚོགས་བཅུ་གཉིས་སམ་ལྷ་་་
ལས་ཕུལ་དུ་བྱུང་བའི་འགྲེལ་བར་བཅོ་བརྒྱད་ཀྱང་ཟེར་མོད་དེ་སྙེད་ཅིག་ཡོད་པ་
དེ་རྒྱལ་བོ་སྐུ་སེང་གི་བུ་ལྔ་ཚ་བོ་དེ་དང་དྲུག ཁྱབ་འཇུག་དང་བདུན་གྱིས་
བཅོམ་ཞེས་ཐོས་པ་ནི་གཏམ་རྒྱུད་དག་ལས་སོ། །དེ་ནས་འཛམ་གླིང་གི་རྒྱལ་བོ་
གཡུལ་ངོར་བརྟན་པ་སྤུན་གྱིས་བྱེད་དོ། དེ་ཡང་སྐུ་སེང་གི་བུ་ལྔ་ཟེར་ཡང་།
དངོས་སུ་ལྷ་མཐུ་བོ་ཆེ་རྣམས་ཀྱི་བུ་ཡིན་ནོ། །དེའི་ཚེ་དཔུང་ཚོགས་གཅིག་ན་རེ།
རང་གི་ཇོ་ཇོ་གསོད་མཁན་གྱི་འཁོར་བྱེད་པ་ལས་རང་ཤི་བ་སླའོ། །ངེད་རང་རི་
བྲག་ཏུ་འདོང་ངོ་ཟེར་ནས། བོད་ཀྱི་ཡུལ་དུ་བྲོས་པ་ན། བོད་འདི་རྣམས་དེའི་
རིགས་ཡིན་པས། ཕྱི་ཐག་རིང་ཞིང་གཞུང་བཟང་བའི་རྒྱུ་མཚན་དེ་སྐད་དོ། །
ཕལ་ཆེར་བུ་ཚའི་སྤྱོད་པ་ནི། །
རིགས་རྒྱུད་སྔ་མའི་རྗེས་སུ་འབྲང་། །
ཁུ་བྱུག་ཕྲུ་གུ་བྱེའུ་ཁྲ་རུ། །
འགྲོ་བ་བརྒྱ་ལམ་སྲིད་པ་ཙམ། །
362



ས་སྐྱ་ལེགས་བཤད་ཀྱི་འགྲེལ་བ།
ཕལ་ཆེར་བུ་ཚའི་སྤྱོད་པ་གང་རུང་ནི་རིགས་རྒྱུད་སྔ་མས་གང་བྱེད་པ་དེའི་
རྗེས་སུ་འབྲང་སྲིད་དེ་ཁུ་བྱུག་གི་ཕྲུ་གུ་བྱེའུ་ཁྲ་རུ་འགྲོ་བ་ནི་བརྒྱ་ལམ་དུ་སྲིད་པ་་
ཙམ་ཡིན་པ་ལྟ་བུའོ། །
རི་དང་ཆུ་བོ་གླང་བོ་རྟ། །
ཤིང་དང་འོད་ཟེར་ནོར་བུ་རྡོ། །
སྐྱེས་པ་བུད་མེད་རིགས་གཅིག་ཀྱང་། །
མཆོག་དང་དམན་པའི་ཁྱད་པར་ཡོད། །
རི་དང་ཆུ་བོ་དང་། གླང་བོ་དང་། རྟ་དང་། ཤིང་དང་། ནོར་བུ་དང་།
འོད་ཟེར་དང་ རྡོ་དང་། སྐྱེས་པ་དང་། བུད་མེད་རྣམས་རིགས་གཅིག་ཀྱང་
མཆོག་དང་དམན་པའི་ཁྱད་པར་སོ་སོར་ཡོད་པ་ཡིན་ནོ། །
བསོད་ནམས་ལྡན་པའི་ཚིག་ཙམ་ཡང་། །
ཉམ་ཆུང་རྣམས་ཀྱིས་བཟོད་པར་དཀའ། །
གོ་ཌའི་རྒྱལ་བོའི་ཚིག་ཙམ་གྱིས། །
རྒྱ་མཚོའི་རྒྱལ་བོ་བཅིངས་ཞེས་གྲགས། །
བསོད་ནམས་དང་ལྡན་པའི་མིའི་ཚིག་ཅུང་ཟད་ཙམ་ཡང་སྐྱེ་བོ་ཉམ་ཆུང་་་་
རྣམས་ཀྱིས་བཟོད་པར་ཤིན་ཏུ་དཀའ་སྟེ། གོ་ཌའི་རྒྱལ་བོའི་ཚིག་ཐོས་པ་ཙམ་
363



ལེགས་བཤད་བསྟན་བཅོས་ཕྱོགས་བསྒྲིགས།
གྱིས་རྒྱ་མཚོའི་རྒྱལ་བོ་རབ་ཏུ་བཅིང་བར་གྱུར་ཅེས་གྲགས་པ་ལྟར་རོ། །དེ་ཡང་
ཤར་ཕྱོགས་གོ་ར་ཞེས་བྱ་བར་རྒྱལ་བོ་བསོད་ནམས་དང་ལྡན་པ་ར་མ་པ་ལ་ཞེས་
བྱ་བ་ཡོད་པ་དེས་རང་གི་འཁོར་བསྡུས་ཏེ། གླིང་ཕྲན་བ་འདུལ་བའི་ཕྱིར་རྒྱུ་
མཚོ་མཆིང་ལ་དམག་དྲོངས་ཤིག་བྱས་པས་ཡུན་རིང་མོ་ཞིག་ནས་བུད་མེད་རྒྱུན་་
ལ་སོགས་པ་མཆོག་དང་ལྡན་པ་ཞིག་གོ་ཌའི་རྒྱལ་བོའི་དྲུང་དུ་བྱུང་སྟེ་ཁྱེད་ཀྱིས་་
བདག་གི་རྒྱལ་བོ་བཅིང་བ་འདི་ཐོངས་ཤེའོ། །རྒྱལ་བོ་ན་རེ། ཁོ་བོས་མ་བཅིངས་
ཤེའོ། །བུད་མེད་དེ་ན་རེ། བཅིངས་སོ། །རྒྱལ་བོས་གང་གི་ཚེ་བཅིངས་བྱས་པས།
དེ་ན་རེ། རྒྱ་མཚོ་མཆིང་ལ་དམག་དྲོངས་གསུངས་པ་དེས་བཅིངས་སོ། །རྒྱལ་
བོས་སྨྲས་པ། དེ་ལྟ་ན་དགྲོལ་ལོ་ཞེའོ། །དེ་ཉིད་ཀྱིས་རྒྱ་མཚོའི་རྒྱལ་བོ་བཅིངས་
པ་ལས་གྲོལ་བར་གྱུར་ཏོ། །
བྱ་བ་འབད་ནས་ཀུན་བསྒྲུབས་ཀྱང་། །
འགྲུབ་པ་བསོད་ནམས་ཤུགས་ལ་རག །
ཚོང་བས་རྒྱ་མཚོར་མ་རྙེད་པའི། །
ནོར་བུ་རྒྱལ་བོའི་མཛོད་ན་སྤྱོད། །
བྱ་བ་གང་ཡང་འབད་ནས་ཀུན་ཏུ་བསྒྲུབ་ཀྱང་འགྲུབ་པ་སྔོན་གྱི་བསོད་་་་་་
ནམས་ཀྱི་ཤུགས་ལ་རག་ལས་ཏེ། ཚོང་བ་དག་གིས་རྒྱ་མཚོར་མ་རྙེད་པའི་ནོར་
བུ་རིན་ཆེན་རྒྱལ་བོའི་མཛོད་ན་སྤྱོད་པ་བཞིན་ནོ། །
364



ས་སྐྱ་ལེགས་བཤད་ཀྱི་འགྲེལ་བ།
བླུན་པོའི་བྱམས་སྡང་རྟགས་ཀྱིས་གོ །
སྒྲིན་པོའི་བྱམས་སྡང་ལོག་པར་སྟོན། །
ཁྱི་རྒན་འཛུམ་ན་དགའ་རྟགས་ཏེ། །
གཤིན་རྗེ་འཛུམ་ན་གསོད་པའི་རྟགས། །
བླུན་པོ་ངག་གིས་བྱམས་པ་དང་སྡང་བ་གང་ནི་དེའི་རྟགས་ཀྱིས་གོ་ཞིང་།
སྒྲིན་པོ་དག་གིས་བྱམས་སྡང་བསྒྱུར་ནས་ལ་སོགས་པར་སྟོན་པར་བྱེད་དེ། ཁྱི་
རྒན་འཛུམ་ན་དེ་ལ་དགའ་བའི་རྟགས་ཡིན་ལ་གཤིན་རྗེ་འཛུམ་ན་དེ་ཉིད་གསོད་
པའི་རྟགས་ཡིན་པ་ལྟ་བུའོ། །
ནོར་གྱི་མཆོག་ནི་སྦྱིན་པ་སྟེ། །
བདེ་བའི་མཆོག་ནི་སེམས་སྐྱིད་པ། །
རྒྱན་གྱི་མཆོག་ནི་ཐོས་པ་སྟེ། །
གྲོགས་པོའི་མཆོག་ནི་མི་སླུ་བའོ། །
ནོར་གྱི་མཆོག་ཏུ་གྱུར་པ་ནི་སྦྱིན་པ་ཡིན་ཏེ། བདེ་བ་ཀུན་གྱི་མཆོག་ཉིད་ནི་
སེམས་སྐྱིད་པ་ཡིན་ལ་རྒྱན་གྱི་མཆོག་ནི་ཐོས་པ་ཉིད་ཡིན་ཏེ། གྲོགས་པོའི་མཆོག་
ཏུ་གྱུར་པ་ནི་མི་བསླུ་བ་རིན་པོ་ཆེ་ཉིད་ཡིན་ནོ། །མཆོག་བཞི་བོ་འདི་ནི་ཐམས་
ཅད་ཀྱིས་བསྒྲུབ་པར་བྱ་བ་ཐུན་མོང་བ་སྟེ། དང་བོ་སྦྱིན་པས་ནི་སྐབས་སུ་
ལོངས་སྤྱོད་འཕེལ་ལོ། །ཕྱི་མར་འབད་པ་མི་དགོས་པར་འགྲུབ་པས་ལོངས་སྤྱོད་
365



ལེགས་བཤད་བསྟན་བཅོས་ཕྱོགས་བསྒྲིགས།
གཏེར་དུ་སྦས་པ་ཡིན་ཞིང་གཞན་འདུན་པའི་རྒྱུ་དང་སྦྱིན་པའི་ཕ་རོལ་ཏུ་ཕྱིན་་་་
པ་རྫོགས་པར་ཡང་བྱེད་དོ། །གཉིས་པ་ནི། སེམས་ནི་ལས་སུ་རུང་བས་འདོད་པ་
རྣམས་ཀྱི་འདུན་པ་ལྡོག་པར་བྱེད་དེ་བདེ་བ་རྣམས་ནི་ནང་ན་སྲེད་ཟད་ན།
བདེ་བའི་བདག་པོ་བགྱིད་པ་གཞན་མ་མཆིས་ཞེས་པ་དང་། ཁྱེད་ཀྱི་ཐུགས་དུལ་
མཛོད་ཅིག་བཅོམ་ལྡན་གྱིས། །སེམས་ནི་ཆོས་ཀྱི་རྩ་བ་ལེགས་པར་གསུངས། །
ཞེས་པས་སོ། །གསུམ་པ་ནི། ཐོས་པས་སྒྲུབ་པའི་ཡོན་ཏན་རྣམས་ཏེ་བཅོམ་ལྡན་
འདས་བྱམས་པས་མདོ་སྡེ་རྒྱན་ལས། བྱིས་པ་ཤིན་ཏུ་གོས་བཟང་གྱོན་པ་ནི། །
ཁྲེལ་དང་བྲལ་ཞིང་ཉམས་པའི་གཞི་མ་ཅན། །རྒྱལ་སྲས་ངོ་ཚ་ཤེས་པའི་གོས་
ཅན་ནི། །དགའ་བ་མེད་ཀྱང་ཤིན་ཏུ་མཛེས་པ་ཡིན། །ཞེས་པ་དང་། བདག་
ཉིད་ཆེན་པོ་ནས་འདི་ཉིད་དུ། ཇི་སྲིད་ངོ་ཚ་ལྡན་གྱུར་པ། །དེ་སྲིད་ཡོན་ཏན་
རྒྱན་གྱི་མཆོག །ཅེས་གསུངས་པ་ཡིན་ནོ། །བཞི་བ་ནི། མཆོག་ཉིད་ནི་ཉེ་བར་
སྟོན་པ་བླ་ན་མེད་པ་སྟེ། མདོ་སྡེ་རྒྱན་ལས། བྱང་ཆུབ་སེམས་དཔའ་ཐོས་མང་
དང་། །བདེན་མཐོང་སྨྲ་མཁས་བརྩེ་བ་ཅན། །སྐྱེ་མེད་སྐྱེས་སུ་དམ་པ་ཉིད། །
ཆེན་པོ་ཡིན་པར་ཤེས་པར་བྱ། །ཞེས་བྱུང་བ་ལ། ཞར་ལས་བྱུང་བ་ནི། ཅུང་
ཟད་ཙམ་གྱིས་ཆོག་པར་འཛིན། །ལེགས་པར་གཉིད་ལོག་རབ་ཏུ་སད། །བདེ་
དང་དུ་ཁ་གྲོགས་བྱེད་པ། །འདི་ཡི་གཡོག་འཁོར་བཟང་པོ་ཡིན། །ཞེས་བྱུང་ངོ་། །
ནོར་གྱིས་མ་གདུང་སུ་ཞིག་ཡིན། །
རྟག་ཏུ་བདེ་བར་བསྡད་པ་སུ། །
356



ས་སྐྱ་ལེགས་བཤད་ཀྱི་འགྲེལ་བ།
བདེ་དང་སྡུག་བསྔལ་ཐམས་ཅད་ཀྱང་། །
དབྱར་དགུན་བཞིན་དུ་བརྗེ་བར་འགྱུར། །
སྐྱེ་བོ་ནོར་གིས་མ་གདུངས་པ་སུ་ཞིག་ཀྱང་མེད་ལ་རྟག་ཏུ་བདེ་བར་བསྡད་
པ་སུའང་མེད་དེ། བདེ་བ་དང་སྡུག་བསྔལ་ཐམས་ཅད་ཀྱང་དབྱར་དགུན་
བཞིན་དུ་བརྗེ་བར་འགྱུར་བ་ཡིན་པས་སོ། །
ཉམ་ཆུང་རྣམས་ཀྱིས་ཆེན་པོའི་མིང་། །
བཟུང་བ་ཙམ་ལ་གཞན་གྱིས་བསྲུང༌། །
སོར་མོའི་ཕྲེང་བའི་མིང་བཟུང་བས། །
ལོག་འདྲེན་ཕལ་གྱིས་བསྲུང་བར་བཤད། །
ཉམ་ཆུང་རྣམས་ཀྱིས་ཆེན་པོའི་མིང་བཟུང་བ་ཙམ་གྱིས་དེ་ལ་གཞན་གྱིས་་་
སྲུང་བར་བྱེད་དེ། སོར་མོའི་ཕྲེང་བ་ཅན་གྱི་མིང་བཟུང་བ་ན་ལོག་འདྲེན་ཕལ་
ཆེར་གྱིས་དེ་ལ་སྲུང་བར་བཤད་པ་བཞིན་ནོ། །
སེམས་ཅན་གང་དང་གང་འབྲེལ་བ། །
བྱ་བ་སྔོན་གྱི་ལས་ཀྱིས་བྱེད། །
བྱ་རྒོད་འཕྱི་བ་ཁུར་བ་དང་། །
སྲམ་གྱིས་འུག་པ་མཆོད་ལ་ལྟོས། །
367



ལེགས་བཤད་བསྟན་བཅོས་ཕྱོགས་བསྒྲིགས།
སེམས་གང་དང་གང་འབྲེལ་བ་དེའི་བྱ་བ་དེ་ནི་སྔོན་གྱི་ལས་ཀྱི་བྱེད་པ་་་་་
ཡིན་ཏེ། བྱ་རྒོད་ཀྱིས་འཕྱི་བ་ཁུར་བ་དང༌། སྲམ་གྱིས་འུག་པ་མཆོད་པར་བྱེད་
པར་ལྟོས་དེ་ལྟ་བུའོ། །
ལོངས་སྤྱོད་གསོག་པར་འདོད་རྣམས་ཀྱིས། །
འཕེལ་ན་གཏོང་བ་བསྲུང་བའི་མཆོག །
ཆུ་ཆེན་རྫོང་དུ་ལྕགས་འདོད་ན། །
འབྲིད་པ་བཞག་པ་རྫོང་གིས་གསོས། །
ལོངས་སྤྱོད་གསོག་པར་འདོད་པ་རྣམས་ཀྱིས་ལོངས་སྤྱོད་འཕེལ་བའི་ཚེ་ན་
གཏང་བར་བྱ་ནུས་ན། དེ་ནི་དེའི་བསྲུང་བའི་མཆོག་ཡིན་ཏེ། ཆུ་ཆེན་པོ་རྫིང་དུ་
ལྷུགས་པར་འདོད་ན་འབྲིད་པ་ཅི་ལྟ་བུ་བཞག་པ་དེ་རྫིང་གིས་གསོ་བར་འགྱུར་་་་
བ་བཞིན་ནོ། །
རབ་ཏུ་བྱེད་པ་བདུན་པ། མི་རིགས་པའི་ཚུལ་དཔྱད་པ།
བྲན་གཡོག་ང་རྒྱལ་ཆེ་བ་དང་། །
དཀའ་ཐུབ་ལྡན་པ་ཆས་གཟོབ་དང་། །
རྒྱལ་བོ་ཆོས་བཞིན་མི་སྤྱོད་པ། །
368



ས་སྐྱ་ལེགས་བཤད་ཀྱི་འགྲེལ་བ།
གསུམ་པོ་ཚུལ་མིན་ཞུགས་པ་ཡིན། །
བྲན་གཡོག་ང་རྒྱལ་ཆེ་བར་གྱུར་པ་དང་། དཀའ་ཐུབ་དང་ལྡན་པ་དག་
གིས་ཆས་གཟོབ་པ་དང་། རྒྱལ་བོ་ཆོས་བཞིན་དུ་མི་སྤྱོད་པ་དང་གསུམ་པོ་ནི་
ཚུལ་མ་ཡིན་པ་རྒྱུད་ལ་ཞུགས་པ་ཡིན་ནོ། །
མི་ལྕོགས་བྱ་བ་རྩོམ་པ་དང་། །
མང་དང་འཁོན་ཞིང་སྟོབས་ལྡན་རྩོད། །
བུད་མེད་ཡིད་རྟོན་ངན་དང་མཛའ{ །
ལྔ་བོ་མྱུར་དུ་བརླག་པའི་རྒྱུ། །
མི་ལྕོགས་པའི་བྱ་བ་ཆེན་པོ་རྩོམ་པ་དང་། མང་བོ་དང་འཁོན་པ་དང་།
སྟོབས་དང་ལྡན་པ་ལ་རྩོད་པ་དང་བུད་མེད་ལ་ཡིད་རྟོན་པ་དང་། གྲོགས་པོ་
ངན་པ་དང་མཛའ་བ་དང་ལྔ་བོ་ནི་མྱུར་དུ་བརླག་པའི་རྒྱུ་ཡིན་ནོ། །
ནོར་མེད་གོས་བཟང་མཆོག་འདོད་དང་། །
གཞན་ལ་སློང་ཞིང་ང་རྒྱལ་ཆེ། །
བསྟན་བཅོས་མི་ཤེས་རྩོད་པར་འདོད། །
གསུམ་པོ་འགྲོ་བའི་བཞད་གད་ས། ། །
ནོར་མེད་པ་དག་གིས་གོས་བཟང་བོ་མཆོག་འདོད་པ་དང་། གང་ཡང་
369



ལེགས་བཤད་བསྟན་བཅོས་ཕྱོགས་བསྒྲིགས།
གཞན་ལ་སློང་ཞིང་ང་རྒྱལ་ཆེ་བ་དང་། བསྟན་བཅོས་མི་ཤེས་པར་རྩོད་པ་བྱེད་
པར་འདོད་པ་གསུམ་པོ་ནི་འགྲོ་བའི་བཞད་གད་ཀྱི་ས་ཡིན་ནོ། །
ཡུལ་བཟང་ཡོད་བཞིན་ཡུལ་ངན་ལ། །
སྐྱེ་བོ་ངན་པ་ཕོངས་ཤིང་ཆགས། །
ཀེང་ཤུའི་མེ་ཏོག་ཤ་ཡིན་ཞེས། །
ཅེ་སྤྱང་ལས་གཞན་སུ་ཞིག་རེ། །
ཡུལ་བཟང་བོ་ཡོད་བཞིན་དུ་ཡུལ་ངན་པ་ལ་སྐྱེ་བོ་ངན་པ་དག་ཕོངས་ཤིང་
ཆགས་པ་སྲིད་དེ་ཀེང་ཤུའི་མེ་ཏོག་ཤ་ཡིན་ཞེས་སེམས་པ་ནི་གཞན་ཞིག་གིས་མི་་
འདོད་ཀྱང་ལྕེ་སྤྱང་གིས་རེ་བ་བཞིན་ནོ། །
ཆེན་པོ་རྣམས་ལ་དགྲ་བས་ཀྱང་། །
རང་གི་འཁོར་གྱིས་གནོད་པ་མང་། །
སེང་གེ་ལུས་ཀྱི་འབུ་མིན་པ། །
སྲོག་ཆགས་གཞན་གྱིས་ག་ལ་ཟ། །
ཆེན་པོ་རྣམས་ལ་དགྲ་བས་ཀྱང་རང་གི་འཁོར་གྱིས་གནོད་པར་གྱུར་པ་་་་་
མང་སྟེ་སེང་གེ་ལ་རང་གི་ལུས་ཀྱི་འབུ་མ་ཡིན་པ་སྲོག་ཆགས་གཞན་གྱིས་ཟ་བར་
མི་ནུས་པ་བཞིན་ནོ། །
370



ས་སྐྱ་ལེགས་བཤད་ཀྱི་འགྲེལ་བ།
རྗེ་བོས་བདག་ལ་གནོད་བྱེད་ན། །
དེ་ལ་སྐྱོབ་པར་བྱེད་པ་སུ། །
སྣང་བས་གཟུགས་ལ་སྒྲིབ་བྱེད་ན། །
དེ་ལ་ལྟ་བའི་ཐབས་གཞན་མེད། །
རྗེ་དཔོན་གྱིས་བདག་ལ་གནོད་པར་བྱེད་ན་དེ་ལ་སྐྱོབ་པར་བྱེད་པ་སུའང་་
མེད་དེ། སྣང་བས་རང་གི་གཟུགས་ལ་སྒྲིབ་པར་བྱེད་ན་དེ་ལ་ལྟ་བའི་ཐབས་
གཞན་མེད་པ་ལྟ་བུའོ། །
ཆོས་སྤྱོད་ཞི་བར་གནས་པ་ལ། །
འཚེ་བྱེད་ཤིན་ཏུ་ཐ་ཤལ་ཡིན། །
རང་ལ་སྐྱབས་འོང་བསད་པ་ལ། །
དཔའ་བོ་ཡིན་ཞེས་སུ་ཞིག་སྒྲོགས། །
ཆོས་སྤྱོད་དམ་པ་ཞི་བར་གནས་པ་ལ་འཚེ་བར་བྱེད་པ་ནི་ཤིན་ཏུ་ཐ་ཤལ་་་
ཡིན་ཏེ། རང་ལ་སྐྱབས་སུ་འོང་བ་བསད་པ་ན་དེ་ལ་དཔའ་བོ་ཡིན་ཞེས་སུ་ཞིག་
གིས་ཀྱང་སྒྲོགས་པར་མི་འགྱུར་བ་དང་མཚུངས་སོ། །
སྐྱེ་ངན་རང་ལ་མི་ཕན་ཡང་། །
གཞན་ལ་གནོད་པར་བྱེད་པ་ཡོད། །
371



ལེགས་བཤད་བསྟན་བཅོས་ཕྱོགས་བསྒྲིགས་
སྦྲུལ་གདུག་ཟས་སུ་རླུང་ཟ་ཡང་། །
ཕ་རོལ་མཐོང་ན་མི་གསོད་དམ། །
སྐྱེ་བོ་ངན་པས་རང་ལ་མི་ཕན་ཡང་གཞན་ལ་གནོད་པ་བྱེད་པ་ཡོད་དེ།
སྦྲུལ་གདུག་པ་ཅན་གྱིས་ཟས་སུ་རླུང་ཟ་ནའང་ཕ་རོལ་མཐོང་ན་གསོད་པར་བྱེད་
པ་ལྟར་རོ། །
འདོད་པ་བདེའོ་སྙམ་སེམས་ཀྱང་། །
དེ་སྤྱོད་སྡུག་བསྔལ་ཁོ་ནའི་རྒྱུ། །
ཆང་འཐུང་བདེའོ་སྙམ་པ་དེ། །
སྨྱོ་བ་བདེ་བར་བསྒོམ་པ་ཡིན། །
བླུན་པོས་འདོད་པ་བདེའོ་སྙམ་དུ་སེམས་ཀྱང་དེའི་སྤྱོད་པ་སྡུག་བསྔལ་ཁོ་
ནའི་རྒྱུ་འབའ་ཞིག་ཡིན་ཏེ། ཆང་འཐུང་གིས་ཆང་འཐུང་ན་བདེའོ་སྙམ་དུ་
སེམས་པ་དེ་ནི་སྨྱོ་བར་གྱུར་པ་བདེ་བར་བསྒོམ་པ་ཡིན་པ་ལྟ་བུའོ། །
ཡོན་ཏན་ཅན་ལ་འཇིག་རྟེན་གུས། །
ཡོན་ཏན་འབད་པའི་ཤུགས་ལ་གནས། །
འབད་ནས་ཡོན་ཏན་མི་བསྒྲུབ་པར། །
གཞན་ལ་འཁངས་པས་ཅི་ཞིག་ཕན། །
372



ས་སྐྱ་ལེགས་བཤད་ཀྱི་འགྲེལ་བ།
ཡོན་ཏན་ཅན་ལ་འཇིག་རྟེན་པས་གུས་པ་ཡིན་ལ་ཡོན་ཏན་དེའང་འབད་་་་
པའི་ཤུགས་ལ་གནས་པ་ཡིན་ཡང་། རང་གིས་ལེགས་པར་འབད་ནས་ཡོན་ཏན་
མི་བསྒྲུབ་པར་གཞན་ལ་འཁངས་པས་ཅི་ཞིག་ཏུ་ཕན་པར་མི་འགྱུར་རོ། །
མི་རྣམས་ཚེ་རིང་བ་ལ་སྨོན། །
རྒས་པར་གྱུར་ལ་འཇིགས་པར་ལྟ། །
རྒས་ལ་འཇིགས་ཤིང་ཚེ་རིང་བར། །
འདོད་པ་བླུན་པོའི་ལོག་ལྟ་ཡིན། །
མི་རྣམས་ནི་ཚེ་རིང་བ་ལ་སྨོན་ཞིང་རྒས་པར་གྱུར་པ་ལ་འཇིགས་པར་ལྟ་་་
བ་སྲིད་དེ། རྒས་པ་ལ་འཇིགས་ཤིང་ཚེ་རིང་བར་འདོད་པ་ནི་བླུན་པོའི་ལོག་ལྟ་
ཡིན་ནོ། །
གང་ཞིག་མཁས་པ་ཡོད་བཞིན་དུ། །
དེ་ལས་ཡོན་ཏན་མི་སློབ་ན། །
མི་དེ་གདོན་གྱིས་བཏབ་པའམ། །
ཡང་ན་ལས་ཀྱིས་མནར་བ་ཡིན། །
གང་ཞིག་རིག་པ་བཟང་ཞིང་མཁས་པ་ཡོད་བཞིན་དུ་དེ་ལས་ཡོན་ཏན་་་་་་
ལེགས་པར་མི་སློབ་ན་མི་དེ་ནི་གདོན་གྱིས་བཏབ་སྟེ་མྱོས་པའམ། ཡང་ན་སྔོན་
373



ལེགས་བཤད་བསྟན་བཅོས་ཕྱོགས་བསྒྲིགས།
གྱི་ལས་ཀྱིས་མནར་བ་ཡིན་ནོ། །
གང་ལ་ལོངས་སྤྱོད་ཡོད་བཞིན་དུ། །
སྤྱོད་དམ་སྦྱིན་པར་མི་བྱེད་ན། །
མི་དེ་ནད་ཀྱིས་བཏབ་པའམ། །
ཡང་ན་ཡི་དྭགས་མངོན་སུམ་ཡིན། །
གང་ལ་ལོངས་སྤྱོད་ཆེན་པོ་ཡོད་བཞིན་དུ་དེ་ལ་རང་གིས་སྤྱོད་པའམ་སྦྱིན་་
པ་གཏོང་བར་མི་བྱེད་ན། མི་དེ་ཉིད་ནད་ཀྱིས་བཏབ་སྟེ་མི་ནུས་པའམ། ཡང་ན་
ཡི་དྭགས་མངོན་སུམ་ཉིད་ཡིན་ནོ། །
ཆོས་ལུགས་ཤེས་ཀྱང་མི་སྒྲུབ་ན། །
དེ་ཡི་ཆོས་ཀྱིས་ཅི་ཞིག་བྱ། །
ལོ་ཏོག་ཕུན་སུམ་ཚོགས་ན་ཡང་། །
གཅན་གཟན་དགའ་བ་ག་ལ་སྐྱེ། །
ཆོས་ཀྱི་ལུགས་ཤེས་ཀྱང་ལེགས་པར་མི་སྒྲུབ་ན་དེའི་ཆོས་ཀྱིས་ཅི་ཞིག་བྱ་སྟེ།
ལོ་ཏོག་ཕུན་སུམ་ཚོགས་པར་གྱུར་ནའང་། དེ་ལ་གཅན་གཟན་དགའ་བ་སྐྱེ་བར་
མི་འགྱུར་བ་ལྟ་བུའོ། །
374



ས་སྐྱ་ལེགས་བཤད་ཀྱི་འགྲེལ་བ།
ལས་ཀྱིས་མནར་བའི་སེམས་ཅན་ལ། །
ལོངས་སྤྱོད་ཡོད་ཀྱང་སྤྱོད་མི་ནུས། །
བྱ་རོག་ལྟོགས་ཀྱང་བསྐུངས་མོད་ཀྱི། །
འགྲོངས་པར་ཟ་བར་ག་ལ་ནུས། །
སྔོན་གྱི་ལས་ཀྱིས་མནར་བའི་སེམས་ཅན་ལ་ལོངས་སྤྱོད་ཆེན་པོ་ཡོད་ཀྱང་་་
སྤྱོད་པར་མི་ནུས་ཏེ། བྱ་རོག་ལྟོགས་ཀྱང་ཅུང་ཟད་རྙེད་པ་སྐུང་མོད་ཀྱི་འགྲངས་
པར་ཟ་མི་ནུས་པ་བཞིན་ནོ། །
སྤྱོད་དམ་སྦྱིན་པར་མི་ནུས་པའི། །
ནོར་དེས་ཕྱུག་པོར་བསྒོམ་ན་ནི། །
རི་བོ་གསེར་དུ་བསྒོམས་པ་ཡིས། །
ཕྱུག་པོ་བསྒྲུབ་པ་ཤིན་ཏུ་སླ། །
རང་གིས་སྤྱོད་པའམ། སྦྱིན་པ་བྱེད་པར་མི་ནུས་པའི་ནོར་ཡོད་པ་དེ་ཕྱུག་
པོར་སྒོམ་ན་ནི། རི་བོ་གསེར་དུ་བསྒོམས་པ་ཡིན་ཏེ༔ དེ་ལྟ་བུའི་ཕྱུག་པོ་སྒྲུབ་པ་
ཤིན་ཏུ་སླ་བ་ཡིན་ནོ། །
ཆོས་དང་ཆོས་མིན་སྨྲ་བ་ལ། །
མཁས་པ་ཤིན་ཏུ་མང་ན་ཡང་། །
375



ལེགས་བཤད་བསྟན་བཅོས་ཕྱོགས་བསྒྲིགས།
དེ་ལྟར་ཤེས་ནས་ཉམས་ལེན་པ། །
འཇིག་རྟེན་འདི་ན་ཤིན་ཏུ་དཀོན། །
ཆོས་དང་ཆོས་མ་ཡིན་པ་སྨྲ་བ་ལ་མཁས་པ་ཤིན་ཏུ་མང་ནའང་། དེ་ལྟར་
ཤེས་ནས་ཉམས་སུ་ལེན་པའི་སྐྱེ་བོ་འཇིག་རྟེན་འདི་ན་ཤིན་ཏུ་དཀོན་པ་ཡིན་ནོ།།
རིགས་གཟུགས་ལང་ཚོ་ལྡན་ན་ཡང་། །
ཡོན་ཏན་མེད་ན་མཛེས་མ་ཡིན། །
རྨ་བྱ་སྤུ་སྡུག་ཡིད་འོང་ཡང་། །
ཆེན་པོའི་རྒྱན་དུ་འོས་སམ་ཅི། །
རིགས་གཟུགས་བཟང་ཞིང་ལང་ཚོ་དང་ལྡན་ནའང་ཡོན་ཏན་མེད་ན་་་་་་
མཛེས་པ་མ་ཡིན་ཏེ། རྨ་བྱ་སྤུ་སྡུག་མཛེས་ཤིང་ཡིད་དུ་འོང་ཡང་ཆེན་པོའི་རྒྱུན་
དུ་ཅིའི་ཕྱིར་དུ་མི་འོས་པ་བཞིན་ནོ། །
སྣ་ཡི་ཚབ་མ་ཉོས་པའི་བུ། །
གཡར་བའི་རྒྱན་དང་བརྐུས་པའི་ནོར། །
སློབ་དཔོན་མེད་པའི་རིག་པ་རྣམས། །
ཡོད་ཀྱང་གཞན་གྱིས་བརྩི་བ་མེད། །
སྣའི་ཚབ་མ་དང་། ཉོས་པའི་བུ་དང་། གཡར་བའི་རྒྱན་དང༌། བརྐུས་
376



ས་སྐྱ་ལེགས་བཤད་ཀྱི་འགྲེལ་བ།
པའི་ནོར་དང་། སློབ་དཔོན་མེད་པའི་རིག་པ་རྣམས་ཡོད་པར་གྱུར་ཀྱང་གཞན་
གྱིས་རྩི་བ་མེད་པ་ཡིན་ནོ། །
མི་གང་བྱས་པ་མི་གཟོ་བ། །
དེ་ནི་གཞན་པས་རང་ལ་གནོད། །
ལྟས་ངན་བསྒྲུབ་པ་ཉེས་པ་འགའ། །
དགྲ་ཡི་ཐོག་མར་རང་ལ་འབྱུང་། །
མི་གང་ཞིག་བྱས་པ་མི་གཟོ་བ་དེ་ནི་གཞན་པས་ཀྱང་རང་ལ་གནོད་པར་་་་་
འགྱུར་ཏེ་ལྟས་ངན་སྒྲུབ་པ་ན་ཉེས་པ་འགའ་ཞིག་གི་དགྲའི་ཐོག་མར་རང་ལ་་་་་
འབྱུང་བ་ལྟ་བུའོ། །
ལོངས་སྤྱོད་འགྲུབ་པར་མཐོང་ན་ཡང་། །
གནས་མ་ཡིན་ལས་སུ་ཞིག་ལེན། །
ལུག་ཐུག་འཐབ་པའི་ཁྲག་བལྡགས་པས། །
ཝ་སྐྱེས་མགོ་བོ་བཀས་ཞེས་ཐོས། །
ལོངས་སྤྱོད་འགྲུབ་པར་ཤེས་ཤིང་མཐོང་ནའང་གནས་མ་ཡིན་པ་ལས་སུ་་་
ཞིག་གིས་ལེན་དུ་མི་རུང་སྟེ། ལུག་ཐུག་གཉིས་འཐབ་ཏེ་རྭ་ཅོའི་རྩ་བ་ནས་ཁྲག་
བྱུང་བ་ཝ་སྐྱེས་ཀྱིས་བལྡགས་པས་ལུག་གཉིས་ཀྱི་རྭའི་བར་དུ་ཝའི་མགོ་བོ་བཀས་
377



ལེགས་བཤད་བསྟན་བཅོས་ཕྱོགས་བསྒྲིགས།
པར་གྱུར་ཅེས་ཐོས་པ་བཞིན་ནོ། །དེ་དང་མཚུངས་པའི་སྐྱེ་བོ་གཉིས་ཤིག་ཡོད་
པ་ནི། ལེགས་ལྡན་པའི་བྲམ་ཟེ་ཨ་ཤད་ཐ་བྷུ་ཏི་ཞེས་པ་དང་། འདྲེག་མཁན་གྱི་
ཆུང་མ་ཕོ་ཉ་མོར་བརྩོན་པའོ། །དེའང་ཐོག་མར་དུར་ཁྲོད་ཀྱི་ཝ་སྐྱེས་ཤིག་གྲོང་
འདབ་ཏུ་ཟས་ཚོལ་དུ་སོང་བ་ན། དེས་ལུག་ཐུག་མི་བསྲུན་པ་གཉིས་ཡུན་རིང་
དུ་འཐབ་པས་རྭའི་རྩ་བ་ནས་ཁྲག་མང་དུ་འབབ་པ་མཐོང་བ་དང་། དེས་འདི་
རུང་བའོ་སྙམ་སྟེ་མ་བརྟགས་པར་ཁྲག་བལྡག་པར་གཟས་པ་དང་། ལུག་ཐུག་
གཉིས་པོ་ཕན་ཚུན་དུ་བརྡུངས་པའི་བར་དུ་དེའི་མགོ་བོ་ཚུད་པ་ལས་ནི། ཨ་ལྔ་
ཀའི་དོག་པ་ལྟར་བཀས་པར་གྱུར་ཏོ་ཞེས་ཐོས་པའི་ཕྱིར་རོ། །ཡོན་ཏན་ཁོ་ནས་
བྲིད་པ་དོམ་གྱིས་སྦྲང་རྩི་མཐོང་བ་ལྟ་བུར་མི་བྱའོ། །ཡང་བྷ་ག་པའི་བྲམ་ཟེ་དེ་
ཡུལ་ཀུན་ཏུ་རྒྱུ་བ་ན། རང་གི་རིགས་དང་ཆོས་ལུགས་མཐུན་པའི་བྲམ་ཟེ་གཞན་
ཞིག་བྱུང་ནས་འགྲོགས་ཏེ་སོང་ཡང་དེ་ལ་སེམས་ཕེབས་པར་མ་གྱུར་པ་ལས།
དུས་ཕྱིས་གྲོང་ཕར་མ་ཞིག་ཏུ་སོང་བ་དང་གྲོགས་པོ་དེ་ན་རེ། ཁྱེད་རེ་ཞིག་
བཞུགས་ཤིག ཁོ་བོ་ཁྱིམ་སྔ་མ་དེར་འགྲོའོ་ཞེའོ། །དེའི་རྒྱུ་དྲིས་པས། དེ་ན་རེ།
ཁྱིམ་བདག་གི་ཁང་བའི་རྡུལ་བདག་གི་གོས་ལ་འབྱར་གདའ་བས། འདི་མ་
བསྐུལ་ན་མ་བྱིན་པ་བླངས་པར་འགྱུར་རོ་ཟེར་རོ། །ངག་དེ་ལ་བྲམ་ཟེ་ཨ་ཤད་ཐ་
བྷུ་ཏི་ཡིད་ཆེས་ནས་བདོག་པ་ཐམས་ཅད་ཀྱི་ཞལ་ཏ་བྱེད་པར་དེ་བསྐོས་སོ། །དེ་
ནས་སྐབས་ཤིག་ལ་དེས་གང་ག་ལ་ཁྲུས་བྱེད་དུ་ཕྱིན་ཏེ། ཁྲུས་བྱས་ནས་སླར་
ལོག་སྟེ་སོང་བ་ལ། བྲམ་ཟེ་རྡུལ་སྐྱེལ་བ་དེས་བདོག་པ་ཐམས་ཅད་ཁྱེར་ཏེ་སོང་
ནས་འདུག་པ་དང་། ཨ་ཤད་ཐ་བྷུ་ཏིས་རང་ལ་སྨད་དེ་གྲོང་རྣམས་སུ་སོང་ངོ་། །
378



ས་སྐྱ་ལེགས་བཤད་ཀྱི་འགྲེལ་བ།
དེའི་ཚེ་གྲོང་ཁྱེར་གྱི་ཐ་ག་པ་ཞིག་གི་ཁྱིམ་ཐབ་ཕྱིན་ཅི་ལོག་གི་སྤྱོད་པ་ལ་ཞུགས་་
པ་ཞིག་ཡོད་པ་དེའི་ཕོ་ཉ་འདྲེག་མཁན་གྱི་ཆུང་མ་ཞིག་གིས་བྱས་ཏེ། དེས་བོས་
པའི་བྱི་བ་དང་གསུམ་འཚོགས་པ་ན། ཁྱིམ་བདག་དེ་འོངས་པར་གྱུར་ཏོ། །རྒྱུ་
དེས་སྐྱེས་པ་དེ་བྲོས་སོ། །ཕོ་ཉ་མོ་ཚང་བང་དུ་གབ་པ་དང་། ཁྱིམ་བདག་དེས་རྒྱུ་
མཚན་ལ་བརྟགས་ཏེ་རང་གི་ཁྱིམ་ཐབ་ཀ་བ་ལ་བཅིངས་ཏེ། ཆང་གིས་མྱོས་པའི་
སྟོབས་ཀྱིས་ཁོ་གཉིད་དུ་སོང་ངོ་། །དེ་ནས་བུད་མེད་དེས་ཕོ་ཉ་མོ་སྦྲན་ཏེ་ཁྱོད་
ལ་ཉེས་པ་མེད་པས་ཅིར་ཡང་མི་འགྱུར་གྱི། འདིར་ཅུང་ཟད་ཅིག་སྡོད་ཅེས་སྨྲས་
ཏེ་གྲོགས་པོ་ཕོ་ཉ་མོ་དེ་ཀ་བ་ལ་བཅིངས་ཏེ་སོང་ངོ་། །མཚན་མོ་ནམ་ཕྱེད་ན་ཁོ་
གཉིད་སད་དེ་སྐྱེས་པ་གཞན་དང་ཉལ་བའི་རྒྱུ་མཚན་ལ་མང་དུ་བརྩད་དེ་དེའི་་་
སྣ་བྲེགས་ནས་ཡང་གཉིད་དུ་ལོག་སྟེ་འདུག་གོ །དེ་ནས་ཕོ་ཉ་མོ་དེ་སྐྲག་སྟེ་བྲོས་
ནས་སོང་བ་དང་། ཉེས་རྩོམ་མ་ཐ་ག་པའི་ཆུང་མ་དེ་རང་ཀ་བ་ལ་བཅིངས་ཏེ་
འདུག་གོ །དེར་ཁོ་གཉིད་སད་དེ་གཉིས་པོ་ཡུན་རིང་དུ་བརྩད་པ་ན་མཐོར་མོ་
ན་རེ། ཁོ་མོ་ལ་སྐྱེས་པ་གཞན་གྱི་སྐྱོན་མེད་པ་ལ། ཁྱོད་ཀྱིས་སྐྱོན་ཅན་དུ་བྱས་
མོད། ང་ལ་སྐྱོན་མེད་ན་བདེན་པའི་ཚིག་དེས་སྣ་སྔ་མ་བཞིན་དུ་འོངས་པར་
གྱུར་ཅིག་ཅེས་བདེན་པའི་ངག་གིས་སྣ་ལ་སྨོད་པ་བོར་བས་ཁྱིམ་བདག་དེ་མགོ་་་
རྨོངས་པར་བྱས་སོ། །དེའི་ཚེ་ཕོ་ཉ་མོ་དེ་རང་གི་ཁང་བར་ཞུགས་པ་དང་ཁྱིམ་
ཐབ་ཆང་གིས་མྱོས་པར་བྱས་ཏེ་བྱུང་ནས་སྔ་མ་ལྟ་བུའི་གཞི་ལས་རྩོད་པ་མང་དུ་
བྱུང་བ་དང་། དེར་ཁོ་ཁྲོས་ཏེ་སྤུ་གྲི་འཕང་བ་དང་། མོ་ན་རེ། ཁྱོད་ཀྱིས་ངའི་སྣ་
བྲེགས་སོ་ཞེས་སྨྲ་ཞིང་འདྲེ་ལྡོག་བྱས་སོ་ཞེས་བྱ་བ་ནི་གཏམ་རྒྱུད་དགུ་སྟེ།
379



ལེགས་བཤད་བསྟན་བཅོས་ཕྱོགས་བསྒྲིགས།
གཞན་དག་གིས་ཁྱོ་ཡི་སྣ་བྲེག་པར་འོས་པ་ཡིན་ཞེས་སྨྲས་པ་དང༌། མོ་ན་རེ།
ཁྱོད་ཀྱིས་བྲེག་མི་དགོས་བདག་རང་གིས་བྲེག་པར་བྱའོ་ཞེས་ཟེར་ཏེ། དེ་ཙམ་
གྱིས་ཁྱིམ་བདག་དེ་མགོ་འཁོར་བར་བྱས་སོ་ཞེས་སྨྲའོ་ཞེས་ཀྱང་ཁུམས་སོ། །དེ་
ལྟ་བུའི་རྨོངས་བྱེད་དེ་བྲམ་ཟེས་མཐོང་ཞིང་ཤེས་ཏེ་སྨྲས་པ་ནི། འདྲེག་མཁན་
ཆུང་མ་ཕོ་ཉ་མོ། །དག་དང་ཨ་ཤད་ཐ་བྷུ་ཏི། །ལུག་ཐུག་འཐབ་པའི་ཝ་དགུ་སྟེ། །
འདི་གསུམ་ཕུང་ཁྲོལ་རང་གིས་བྱས། །ཞེས་པ་སྟེ་ཁོ་རང་གིས་མྱོང་བའི་ཉེས་པ་
གཞན་ལ་བསྙད་པའི་གཏམ་མོ། །
འབྲེལ་བ་འགའ་ཡི་ངོར་བྱས་ནས། །
གཞན་དག་སྟེས་ཀྱིས་དོར་མི་བྱ། །
བརྒྱ་བྱིན་ཡིན་ཡང་འཁོར་འདབ་རྣམས། །
ག་བུར་བཞིན་དུ་འབྲོས་པར་འགྱུར། །
འབྲེལ་བ་འགའ་ཞིག་གི་ངོར་བྱས་ནས་གཞན་དག་སྟེས་ཀྱིས་དོར་བར་མི་ས་
བྱ་ལ། དེ་ལྟར་བྱེད་ན་བརྒྱ་བྱིན་ལྟ་བུ་ཡིན་ནའང་འཁོར་འདབ་རྣམས་ག་བུར་
བཞིན་དུ་འབྲོས་པར་འགྱུར་བ་ཡིན་ནོ། །
རྒྱུན་དུ་འགྲོགས་པའི་གྲོགས་སྤངས་ནས། །
གསར་བུ་འགའ་ལ་ཡིད་མི་བརྟན། །
380



ས་སྐྱ་ལེགས་བཤད་ཀྱི་འགྲེལ་བ།
འུག་པའི་རྒྱལ་བོས་བྱ་རོག་གི །
བློན་པོ་བསྟེན་པས་ཕུང་ཞེས་གྲགས། །
རྒྱུན་དུ་འགྲོགས་པའི་གྲོགས་དག་སྤངས་ནས་གསར་བུ་འགའ་ཞིག་ལ་ཡིད་
བརྟན་དུ་མི་རུང་སྟེ། འུག་པའི་རྒྱལ་བོས་བྱ་རོག་གི་བློན་པོ་བསྟེན་པར་བྱས་
པས་ཕུང་བར་གྱུར་ཅེས་གྲགས་པ་ལྟར་རོ། །དེ་ཡང་ཇི་ལྟར་གྲགས་ཤེ་ན། འུག་
པའི་རྒྱལ་བོ་འདབ་བཟང་དང་། བྱ་རོག་གི་རྒྱལ་བོ་ཡུལ་འཁོར་སྲུང་ཞེས་བྱ་བ་
གཉིས་ཤིན་ཏུ་འགྲས་པར་གྱུར་པ་ལ། དེ་གཉིས་ཀྱི་བློན་པོ་གཉིས་ནི། འུག་པའི་
བློན་པོ་གསེར་མིག་ཅན་བྱ་བ་དང་། བྱ་རོག་གི་བློན་པོ་སྤྲིན་གྱི་ཤུགས་ཅན་ཞེས་
བྱ་བའོ། །དེ་ནས་རེ་ཞིག་ཅིག་ན་བྱ་རོག་གི་བློན་པོ་དེས་རང་གི་རིགས་ཐམས་
ཅད་བསྡུས་ནས། བདག་ཅག་གི་དགྲ་བོ་འདི་དང་འཐབ་ཏུ་ནི་མི་ཐུབ་པར་
འདུག སྣུམ་བྱ་བར་ནི་འགྲས་ཆེས་པས། ད་ནི་འདི་ངས་བསླུ་དགོས་པས་ཁྱེད་
རྣམས་ཀྱིས་ངའི་སྒྲོ་ཐོགས་ཡན་ལག་ཆོད་ལ་ཁྱེད་རང་རྣམས་གཞན་དུ་སོང་ཞིག་་
ཅེའོ། །དེ་ནས་དེ་ལྟར་བྱས་ཏེ་རང་གི་ཚང་ཤིང་ནྱ་གྲོ་ཏའི་སྡོང་བོ་ལ་ཡོད་པའི་
རྩ་བར་དེ་བོར་ཏེ་སོང་ངོ་། །དེ་ནས་བྲོག་ཆེན་པོ་ལ་གནས་པའི་འུག་པ་ཐམས་
ཅད་འཚོགས་ཏེ་དམག་དྲངས་པ་ན། གཞན་སུ་ཡང་མེད་པར། ས་ལ་སྙིང་རྗེ་རྗེ་
སྐད་ཟེར་བ་དེ་གཅིག་པུ་འདུག་གོ །དེ་ལ་རྒྱུ་མཚན་དྲིས་པས། དེ་ན་རེ། བདག་
བསྡུམས་ལ་དགའ། ཁོང་རྣམས་རྩོད་པར་འདོད་པས་བདག་དགྲ་ཕྱོགས་སུ་
འཕངས་ནས་འདི་ལྟར་བྱས་པ་ཡིན་ནོ་ཞེའོ། །དེ་ཐོས་པ་དང་འུག་པའི་རྒྱལ་བོ་
381



ལེགས་བཤད་བསྟན་བཅོས་ཕྱོགས་བསྒྲིགས།
ན་རེ། བདེན་པ་ཡང་དག་པར་འདུག་པས་འདི་རང་གི་གནས་སུ་འཁྱེར་དགོས་
ཟེར་བ་ལ། དེའི་བློན་པོ་ན་རེ། འདི་ནི་བློན་པོ་ཤེས་རབ་ཅན་ཡིན་པས་འདི་
ཉིད་དུ་བཞག་ནས་ཟས་སྦྱོར་བ་འཐད་དོ་ཞེའོ། །དེ་ལ་ཇོ་ཇོ་མ་ཉན་པར་ཁྱེར་ཏེ་
སོང་བ་དང་། རང་གི་བློན་པོ་དེ་ལོགས་སུ་སོང་ངོ༌། །དེ་ནས་བློན་པོ་དེ་སོང་བ་
དང་བློན་པོའི་ཞལ་ཚབ་བྱེད་ཀྱིན་ཡོད་པའི་ཚེ། དེ་ན་རེ། ཁྱེད་མི་མཁས་པར་
གདའ། ཚང་འདི་བས་སྐྱིད་པ་བྱེད་ཐང་བྱས་པས་དེས་དྲིས་པས་འདི་ལྟར་
བགྱིད་དོ་ཞེས་ཏེ། ཤིང་སྐམ་པོའི་ཁྲི་བརྩིགས་པའི་ནང་དུ་སྤུ་བ་དུལ་མས་བཀང་
བ་འབའ་ཞིག་བྱས་སོ། །དེར་ཐམས་ཅད་དགའ་སྟེ་ཉིན་མོ་བྱ་རོག་ཟས་འཚོལ།
མཚན་མོ་ཚང་བསྲུང་ཞིང་ཡོད་པ་དང་། དེས་ཉིན་མོ་རང་གི་ཟླ་བོའི་ཁྲོད་དུ་
ཕྱིན་ནས་སང་ནངས་པར་ཉི་མ་བྱེད་ན། ཁྱེད་རེ་རེ་ཡིས་མེ་མགལ་རེ་ཁྱེར་ལ་
ཤོག་ཅིག་ཅེས་བྱས་ཏེ། སླར་ལོག་ནས་བཟའ་རྒྱུ་ཁྱེར་ནས་འོངས་སོ། །དེ་ནས་
སང་ཉིན་ཉི་མ་ཕྱེད་དུ་སོང་སྟེ། ཉིན་མོ་ལོང་བ་ཐམས་ཅད་ཚང་ན་ཡོད་པ་ལ་རེ་
རེའི་ཚང་དུ་མགལ་མེ་རེ་བཅུག་སྟེ་ཐམས་ཅད་དེ་ཉིད་དུ་བསྲེགས་པ་ཡིན་ནོ། །
མིང་ངན་འབད་པས་བསྟེན་བྱས་ཀྱང་། །
རང་གི་མི་རུ་འགྲོ་བ་མེད། །
ཆུ་ནི་ཇི་ལྟར་བསྐོལ་གྱུར་ཀྱང་། །
མེ་རུ་འབར་བ་མི་སྲིད་དོ། །
382



ས་སྐྱ་ལེགས་བཤད་ཀྱི་འགྲེལ་བ།
མི་ངན་འབད་པ་ཆེན་པོས་བསྟེན་པར་བྱས་ཀྱང་རང་གི་མི་རུ་འགྲོ་བ་མེད་
དེ། ཆུ་ནི་ཇི་ལྟར་དུ་བསྐོལ་བར་གྱུར་ནའང་མེ་རུ་འབར་བ་མི་སྲིད་པ་ལྟ་བུའོ། །
རྒྱུ་མཚན་བརྟགས་ནས་ཁྲོ་བ་ནི། །
ཅུང་ཟད་རིགས་ཤིང་སེལ་བའང་ཤེས། །
རྒྱུ་མེད་པར་ནི་གང་ཁྲོ་བ། །
དེ་ཡི་བསལ་ཐབས་སུ་ཡིས་ཤེས། །
གང་གིས་རྒྱུ་མཚན་བརྟགས་ནས་ཁྲོ་བ་ནི་ཅུང་ཟད་རིགས་ཤིང་དེ་ཉིད་་་་་
སེལ་བའང་ཤེས་ལ། རྒྱུ་མཚན་མེད་པར་གང་ཞིག་ཁྲོ་བར་བྱེད་པ་དེ་ཡི་བསལ་
ཐབས་སུས་ཀྱང་ཤེས་པར་མི་འགྱུར་རོ། །
དགྲ་བོའི་ནུས་པ་མ་བརྟགས་པར། །
ཉམ་ཆུང་ན་ཡང་བརྙས་མི་བྱ། །
ད་ཊི་བྷ་ལ་བརྙས་པ་ཡིས། །
ནམ་མཁའ་ལྡིང་གིས་རྒྱ་མཚོ་བཅོམ། །
དགྲ་བོའི་ནུས་པ་ལེགས་པར་མ་བརྟགས་པར་དེ་ཉིད་ཉམ་ཆུང་ནའང་་་་་་
བརྙས་པར་བྱར་མི་རུང་སྟེ། བྱེའུ་ད་ཊི་བྷ་ལ་བརྙས་པར་བྱས་པས་རྒྱ་མཚོ་ནམ་
མཁའ་ལྡིང་གིས་བཅོམ་པ་བཞིན་ནོ། །དེ་ཡང་ད་ཊི་བྷ་ནི་བྱེའུའི་བྱེ་བྲག་སྟེ།
383



ལེགས་བཤད་བསྟན་བཅོས་ཕྱོགས་བསྒྲིགས།
དེའི་ཚང་རྒྱུ་མཚོའི་འགྲམ་ན་ཡོད་པ་ལས། རྒྱ་མཚོའི་ཆུ་རླབས་བསྐྱེད་པ་ཡིས་
བྱེའུ་དེའི་ཚང་སྒོ་ང་དང་བཅས་པ་ཕྱགས་སོ། །དེ་ནས་བྱེའུ་དེས་བྱ་ཐམས་ཅད་
ལ་སྦྲན་ཏེ་ཇི་ལྟར་གྱུར་པ་སྨྲས་པ་ལས། ཁ་ཅིག་ན་རེ། འོ་སྐོལ་གྱིས་རྒྱ་མཚོ་ལ་ཅི་
ཞིག་བྱ་བར་ནུས། དེ་བས་ན་བདག་ཅག་ཐམས་ཅད་འདུས་ཏེ་ནམ་མཁའ་ལྡིང་
ལ་སྡུག་སྐད་ཀྱིས་ཨ་ཡོ་འདོན་པར་བྱའོ་ཟེར་ཏེ། དེ་ལ་ཁ་མཐུན་པས་ཐམས་
ཅད་ཀྱིས་ནམ་མཁའ་ལྡིང་ལ་ཁྱོད་ཀྱི་རིགས་སུ་གཏོགས་པ་འགའ་ཞིག་ལ་འདི་་་
ལྟར་རྒྱ་མཚོས་གཙེས་པ་ཁྱོད་ཀྱིས་མི་ཤེས་སམ། ཞེས་སྨྲས་ཤིང་བསྐུལ་བ་ལས་
དེས་རྒྱ་མཚོ་ན་གནས་པའི་ཀླུ་རྣམས་ལ་གཟིར་ཞིང་ཀུན་ནས་གཟིར་བས་བྱེའུའི་
ཚང་སྒོ་ང་དང་བཅས་པ་རྒྱ་མཚོའི་འགྲམ་དུ་སླར་ཕྱིན་པ་ཡིན་ནོ། །
བསོད་ནམས་འཛད་ན་ངན་སེམས་སྐྱེ། །
རིགས་འཛད་པ་ན་བུ་ངན་སྐྱེ། །
ནོར་འཛད་པ་ན་རྐམ་ཆགས་སྐྱེ། །
ཚེ་འཛད་པ་ན་འཆི་ལྟས་འབྱུང་། །
བསོད་ནམས་འཛད་པའི་ཚེ་ན་ངན་སེམས་འབའ་ཞིག་སྐྱེ་ལ། རིགས་
འཛད་པ་ན་བུ་ངན་པ་སྐྱེ་བར་འགྱུར་ཞིང་། ནོར་འཛད་པ་ན་རྐམ་ཆགས་སྐྱེ་ལ།
ཚེ་འཛད་པའི་ཚེ་ན་འཆི་ལྟས་འགའ་ཞིག་འབྱུང་བ་ཡིན་ནོ །།
རང་གིས་ངན་སྤྱོད་མ་བྱས་ན། །
384



ས་སྐྱ་ལེགས་བཤད་ཀྱི་འགྲེལ་བ། །
བརྒྱ་བྱིན་གྱིས་ཀྱང་སྨད་མི་ནུས། །
ཆུ་མིག་རང་ཉིད་མ་བསྐམས་ན། །
ས་ཡིས་མནན་པས་ག་ལ་ཐུབ། །
རང་གིས་སྤྱོད་པ་ངན་པ་མ་བྱས་ན་གཞན་ལྟ་ཅི་སྨོས་བརྒྱ་བྱིན་གྱིས་ཀྱང་་་་
སྨད་པར་མི་ནུས་ཏེ་ཆུ་མིག་རང་ཉིད་སྐེམ་པར་མ་གྱུར་ན་ས་ཡིས་མནན་ནས་་་
སྐེམ་པར་མི་འགྱུར་བ་བཞིན་ནོ། །
བྱ་བ་མི་འདྲ་བརྒྱ་ཕྲག་རྩོམ། །
མཐར་ཕྱིན་བྱ་བ་གཅིག་ཀྱང་མེད། །
བློ་རྒོད་ཕལ་ཆེར་གྲོང་བར་གྱི། །
ཁྱི་རྒན་འདྲ་བར་རྒྱུན་དུ་འཁྱམ། །
བྱ་བ་མི་འདྲ་བ་བརྒྱ་ཕྲག་རྩོམ་པར་བྱེད་པ་དེ་དག་ལས་མཐར་ཕྱིན་པའི་་་
བྱ་བ་གཅིག་ཀྱང་མེད་པའི་སྐྱེ་བོ་བློ་རྒོད་ཕལ་ཆེར་ནི། གྲོང་བར་གྱི་ཁྱི་རྒན་དང་
འདྲ་བར་རྒྱུན་དུ་འཁྱམ་དགོས་པར་འགྱུར་བའོ། །
ལས་ཀྱི་ཤུགས་ཀྱིས་ཁྲིད་པ་ན། །
བློ་ཆེན་ལོག་པའི་ལམ་ནས་འགྲོ། །
མུ་སྟེགས་བྱེད་པའི་སྟོན་པ་མཆོག །
385



ལེགས་བཤད་བསྟན་བཅོས་ཕྱོགས་བསྒྲིགས།
དབང་ཕྱུག་སྨྱོན་པའི་བརྟུལ་ཞུགས་འཛིན། །
ལས་ཀྱི་ཤུགས་ཀྱིས་ཁྲིད་པར་གྱུར་པ་ན་བློ་ཆེན་པོ་ཅན་ལོག་པའི་ལམ་ནས་
འགྲོ་བ་སྲིད་དེ། མུ་སྟེགས་བྱེད་པ་རྣམས་ཀྱི་སྟོན་པའི་མཆོག་ཏུ་གྱུར་པ་དབང་
ཕྱུག་གིས་སྨྱོན་པའི་བརྟུལ་ཞུགས་འཛིན་པ་ལྟ་བུའོ། །དེ་ནི་འཇིག་རྟེན་ན་ཆེ་
བར་གྲགས་པ་ཕྱི་རོལ་བྱེད་ཁ་ཅིག་གི་སྟོན་པ་དང་བཀུར་འོས་སུ་ཁས་འཆས་པ་་
ཁོ་ཁྲོས་ཏེ་སོ་བཅགས་ཏེ། ལྷ་ཐམས་ཅད་འདུས་ནས་ལྷའི་དགའ་སྟོན་དང་
འདུན་མ་བྱེད་པར་བསྒྲགས་པ་ན། གཞན་རྣམས་ཚོགས་ཀྱང་དེ་མ་བྱུང་བ་ལས།
རིང་མོ་ཞིག་ནས་ལུས་ཐལ་བས་ཁེངས་པར་བྱས་ཏེ་བྱུང་བ་དང་ལྷ་རྒྱལ་སོགས་་་་
ཀྱིས་བགས་འགའ་ཞིག་འཛུམ་པས་མིག་ཕྱུང་ངོ༌། །དེར་ཚངས་པ་ན་རེ། ང་ཡིས་
འདིའི་སྐྱེས་རབས་བཤད་པར་བྱའོ་ཟེར་ཏེ་སྐེ་བསྲིངས་པ་དང་། དེ་རོ་ལངས་
ཡིན་པས་དེ་སྒྲོགས་པའི་ཉེས་པས་འཇིགས་ཏེ་དེའི་སྐེ་སེན་མོས་བྲེགས་སོ། །དེ་
ནས་བྲམ་ཟེ་དེ་བསད་པས་མི་དགའ་ཞིང་གདུངས་པར་གྱུར་པའི་ལུས་ལ་རུས་་་་་
པའི་རྒྱན་དང་། གླང་པོའི་པགས་པ་དང་། ཐོད་པའི་དུམ་བུ་དང་། ལག་ཏུ་
ཐོད་པ་དང་། མདུང་འཛིན་པས་ཀུན་ཏུ་འཁྱམས་པ་དང༌། སྐྱེ་བོ་མང་བོའི་
མདུན་དུ་གར་བྱེད་ཅིང་རབ་ཏུ་རྒྱུག་ལ་གཞན་གྱིས་སྨད་པར་གྱུར་པའི་སྤྱོད་པ་
ཅན་ཏེ། ཁྱབ་འཇུག་པ་དག་ན་རེ། དུར་ཁྲོད་པ་ནི་གང་གནས་ཤིང་། འབྱུང་
བོའི་ཚོགས་དང་ལྷན་ཅིག་དགའ། །འདི་འདྲ་བ་ཡང་ལྷ་ཡིན་ན། །ཤ་ཟ་ཅི་འདྲ་
བ་ཞིག་ཡོད། །ཅེས་བསྒྲགས་སོ། །
386



ས་སྐྱ་ལེགས་བཤད་ཀྱི་འགྲེལ་བ། །
མི་གང་ཁྲིམས་ལས་གང་འདའ་བ། །
རེ་ཞིག་རྒྱལ་ཡང་ཕམ་པ་ཡིན། །
ཆུ་སྐྱར་ཁྲིམས་ལས་འདས་པ་ཡིས། །
ས་ཀུན་ཐོབ་ཀྱང་སེང་གེས་བསད། །
མི་གང་ཞིག་ཁྲིམས་ལས་གང་འདའ་བར་བྱེད་པ་དེ་ནི་རེ་ཞིག་གི་བར་དུ་་་
རྒྱལ་ཡང་མཐར་ཕམ་པ་ཡིན་ཏེ། ལྷ་མ་ཡིན་གསེར་ཅན་གྱིས་ས་ཀུན་ཐོབ་ཀྱང་
ཁྲིམས་ལས་འདས་པས་དེ་ཉིད་ཁྱབ་འཇུག་མིའི་སེང་གེས་བསད་པ་བཞིན་ནོ། །
དེ་ཡང་འགྲོ་སྐྱོབ་གསེར་ཅན་ཞེས་པ་ཆུ་སྐྱར་མིང་གི་རྣམ་གྲངས་ཏེ་ལྷ་མ་ཡིན་གྱི་
དབང་བོ་ཡིན་ལ་ཁོས་ལྷ་དབང་ཕྱུག་ཆེན་པོ་ལོ་འབུམ་ཕྲག་གཅིག་ཏུ་བསྒྲུབས་ཏེ།
རིང་མོ་ནས་དྲག་པོ་དངོས་སུ་གྲུབ་སྟེ་ད་ཁྱོད་ལ་མཆོག་སྦྱིན་ནོ། །གང་འདོད་པ་
སློངས་ཤིག་ཅེས་ཟེར་བ་དང་འོད་སྲུང་གིས་གསེར་ཅན་ཁོ་བོ་ཁང་བར་མི་གསོད།
ཕྱི་རུ་མི་གསོད། ས་ལ་མི་གསོད། ནམ་མཁར་མི་གསོད། ཉིན་མོར་མི་གསོད།
མཚན་མོར་མི་གསོད། མི་ཡིས་མི་གསོད། མི་མ་ཡིན་པས་མི་གསོད། མཚོན་
ཆས་མི་གསོད། ལག་གིས་མི་གསོད་པའི་ཡོ་བྱད་དངོས་གྲུབ་འདོད་ཅེས་
བསླངས་སོ། །དེས་ཀྱང་དེ་བྱིན་པས་ཆུ་སྐྱུར་གྱི་སྔོན་དུ་དེའི་བུ་མང་བོ་རྒས་ཤིང་
ཤི་བ་ལས་རེ་ཞིག་དེ་ལ་ཁྱེའུ་གཞོན་ནུ་ཞིག་ཡོད་པ་ལས། ཁོ་ན་རེ། ཁྱོད་རང་
ཤེས་ན་ང་ལ་བསྟོད་པ་གྱིས་ཤིག་དེ་མི་ཤེས་ན་སོང་ཞིག བུ་དགོས་པ་ནི་རང་
འཆི་ན་དགོས་པ་ཡིན་མོད། ང་ལ་འཆི་བ་ནི་མེད་བུ་ཡིས་ཅི་བྱར་ཡོད་ཅེས་སོ། །
387



ལེགས་བཤད་བསྟན་བཅོས་ཕྱོགས་བསྒྲིགས།
གཞོན་ནུ་དེས་ཐོས་ནས་བསྟོད་པའི་སྤོབས་པ་མེད་དེ། ཕྱོགས་གཞན་དུ་སོང་ངོ་།
དུས་དེར་ཁྱབ་འཇུག་ཕལ་བའི་གཟུགས་སུ་བྱས་ཏེ་དེའི་མདུན་དུ་སོང་སྟེ་དེ་ལ་་་
ཇི་ལྟར་གྱུར་པ་དྲིས་པས། གཞོན་ནུ་དེས་དོན་སྔ་མ་རྒྱུས་པར་བསྙད་པ་དང་།
དེ་ལྟ་ན་བསྟོད་པ་ཁོ་བོས་བསླབ་བོ། །ཞེའོ། །དེ་ལ་དེས་ཞུས་པ་ན། སླར་སོང་ལ་
ཐེམ་པའི་སྟེང་དུ་ཁྲི་ཆེན་པོ་བརྩིགས་པ་ལ་དེའི་སྟེང་དུ་ཕ་ཞོག་ལ་མདུན་ནས་་་་་
འདི་སྐད་ཅེས་བརྗོད་ཅིག རི་བོ་རི་བོ་ལ་ནི་ཐུབ་པ་བཞུགས། །ཆུ་བོ་ཆུ་བོ་ལ་ནི་
ཆུ་ལྷ་གནས། །གཞི་མེད་བཞི་མདོ་ལ་ནི་ཞི་བ་སྟེ། །ཐམས་ཅད་ཀུན་ལ་དབང་
བྱེད་ཁྱབ་འཇུག་ཡིན། །ཞེས་བསླབས་སོ། །དེ་ནས་གཞོན་ནུ་དེ་སླར་ཕའི་ཐད་དུ་
སོང་སྟེ། སྔར་ཇི་ལྟར་བསླབས་པ་དེ་ཐམས་ཅད་དེ་བཞིན་བྱས་ཏེ་ཁྲིའི་སྟེང་ན་
འདུག་པ་ལ་ཚིགས་སུ་བཅད་པ་དེས་བསྟོད་པ་དང་། ཕ་དེ་རབ་ཏུ་འཁྲུགས་
ནས་འདི་སྐད་དུ། ཅི་ཐམས་ཅད་ལ་ཁྱབ་འཇུག་ཡོད་ན་འདི་ལའང་ཁྱབ་འཇུག་
ཡོད་དམ། ཞེས་སྒོའི་ཡ་ཐེམ་ལ་ཁུ་ཚུར་བསྣུན་པ་དང་། དེའི་སེར་ཀ་ལས་ཁྱབ་
འཇུག་མིའི་སེང་གེ་འཐོན་ཏེ། སྔར་གྱི་དངོས་གྲུབ་མི་མ་ཡིན་པས་མི་གསོད་ཅེས་
པའི་གཉེན་པོར་ལུས་པོ་མི། མིས་མི་གསོད་ཅེས་པའི་གཉེན་པོར་མགོ་བོ་སེང་
གེ མཚོན་ཆས་མི་གསོད་ཅེས་པའི་གཉེན་པོར་ལག་པས་སོ། །མཚོན་ཆ་མ་ཡིན་
པས་མི་གསོད་ཅེས་པའི་གཉེན་པོར་ལག་པའི་སྡེར་མོ་ལྕགས་སུ་བྱས་པ་ཞིག་གིས།
ཁང་བའི་ནང་དུ་མི་གསོད་ཕྱི་རུ་མི་གསོད་ཅེས་པའི་གཉེན་པོར་ཕྱི་སྒོའི་མ་ཐེམ་་
གྱི་ཐོག་ཏུའོ། །ཉིན་མོར་མི་གསོད་མཚན་མོར་མི་གསོད་ཅེས་པའི་གཉེན་པོར་
དགོང་མོ་ཞིག་ཏུ། ནམ་མཁའ་ལ་མི་གསོད་ས་ལ་མི་གསོད་ཅེས་པའི་ཉེས་སྐྱོན་
388



ས་སྐྱ་ལེགས་བཤད་ཀྱི་འགྲེལ་བ།
བོར་ཕང་བར་ཆུ་སྐྱར་བཞག་སྟེ། སེམས་ནམ་མཁའི་ཁ་ལ་བླངས་ནས་བསད་དེ།
དེའི་རྒྱུ་མཚན་སྔར་དངོས་གྲུབ་བསླངས་པའི་རྟེན་འབྲེལ་ལས་སོ། །
ཧ་ཅང་ཤེས་རབ་ཆེ་དྲགས་པའི། །
བྱ་བ་མང་ན་བདག་ཉིད་བརླག །
རྒྱལ་བོ་དྲན་རྒྱུ་ཆེས་པ་ཡིས། །
རྒྱལ་སྲིད་ཉམས་པ་ཤིན་ཏུ་མང་། །
ཧ་ཅང་ཤེས་རབ་ཆེ་དྲགས་པའི་སྟོབས་ཀྱིས་བྱ་བ་མང་ན་བདག་ཉིད་མྱུར་་་
དུ་བརླག་པར་འགྱུར་ཏེ། རྒྱལ་བོ་དྲན་རྒྱུ་ཧ་ཅང་ཆེ་བའི་སྐྱོན་གྱིས་རྒྱལ་སྲིད་
ཉམས་པ་ཤིན་ཏུ་མང་བ་ལྟ་བུའོ། །
ཧ་ཅང་ལོངས་སྤྱོད་བསགས་དྲགས་པའི། །
ནོར་ནི་རང་གི་གཤེད་མ་ཡིན། །
ཕུང་ཁྲོལ་ཕལ་ཆེར་ཕྱུག་པོ་ལ། །
འབྱུང་གི་སྤྲང་བོ་བདེ་བར་རྒྱུ། །
ཧ་ཅང་ལོངས་སྤྱོད་བསགས་དྲགས་པའི་ནོར་དེ་ནི་རང་གི་གཤེད་མ་ཡིན་་་་
ཏེ། ཕུང་ཁྲོལ་ཐམས་ཅད་ཕལ་ཆེར་ཕྱུག་པོ་ལ་འབྱུང་བ་ཡིན་གྱི་སྤྲང་བོ་རྣམས་
བདེ་བར་རྒྱུ་བ་བཞིན་ནོ། །
389



ལེགས་བཤད་བསྟན་བཅོས་ཕྱོགས་བསྒྲིགས།
ཧ་ཅང་མཐུ་རྩལ་ཆེ་དྲགས་ན། །
ལྕེབ་པའི་སྟ་གོན་བྱེད་པ་ཡིན། །
གཡུལ་དུ་བསད་པ་ཕལ་མོ་ཆེ། །
མཐུ་རྩལ་ཅན་ལ་བྱུང་བ་མང་། །
ཧ་ཅང་མཐུ་རྩལ་ཆེ་དྲགས་པ་ན་དེ་ཉིད་ལྕེབ་པའི་སྟ་གོན་བྱེད་པ་ཡིན་ཏེ།
གཡུལ་དུ་ཞུགས་པ་ན་བསད་པ་ཕལ་མོ་ཆེ་མཐུ་རྩལ་ཅན་ལ་བྱུང་བ་མང་བ་་་་་
བཞིན་ནོ། །
འབྱོར་དང་ཤེས་རབ་སྟོབས་ལ་སོགས། །
བསོད་ནམས་ལྡན་ན་གྲོགས་སུ་འགྱུར། །
བསོད་ནམས་མེད་ན་དེ་དག་ཀུན། །
བདག་ཉིད་བརླག་པའི་རྒྱུ་རུ་འགྱུར། །
འབྱོར་བ་དང་ཤེས་རབ་དང་སྟོབས་ལ་སོགས་པ་ཐམས་ཅད་རང་ཉིད་་་་་་
བསོད་ནམས་དང་ལྡན་ན་གྲོགས་སུ་འགྱུར་ཞིང་། བསོད་ནམས་མེད་ན་དེ་དག་
ཀུན་ཀྱང་བདག་ཉིད་བརླག་པའི་རྒྱུ་རུ་འགྱུར་བ་ཡིན་ནོ། །
མཁས་པས་བྱ་བ་ཅི་བྱེད་ཀྱང་། །
རང་གི་བསོད་ནམས་བརྟགས་ཏེ་བྱ། །
390



ས་སྐྱ་ལེགས་བཤད་ཀྱི་འགྲེལ་བ།
རྩོད་དུས་བསོད་ནམས་ཕུན་ཚོགས་པ། །
སྐྱེ་བོ་བརྒྱ་ཡི་ནང་ནའང་དཀོན། །
མཁས་པ་དག་གིས་བྱ་བ་ཅི་ལྟ་བུ་ཞིག་བྱེད་ཅིང་རང་གི་བསོད་ནམས་་་་༌་་
ལེགས་པར་བརྟགས་ཏེ་བྱ་དགོས་ལ། རྩོད་པའི་དུས་སུ་བསོད་ནམས་ཕུན་སུམ་
ཚོགས་པ་སྐྱེ་བོ་བརྒྱ་ཡི་ནང་ནའང་དཀོན་པ་ཡིན་ནོ། །
རྫིང་ངན་ཆུ་ཡིས་ཁེངས་པ་ན། །
ཕྱོགས་གཅིག་ཅི་ནས་འཇིག་པ་ལྟར། །
གང་ལ་ནོར་དང་ལྡན་གྱུར་པ། །
དེ་ལ་རིགས་རྒྱུད་ཤིན་ཏུ་དཀོན། །
རྫིང་ངན་པ་ཆུ་ཡིས་ཁེངས་སུ་ཡོང་བའི་ཚེ་ན་ཕྱོགས་གཅིག་ཅི་ནས་ཀྱང་་་་
འཇིག་པར་འགྱུར་བ་ལྟར། གང་ལ་ནོར་གྱི་འབྱོར་བ་དང་ལྡན་པར་གྱུར་ན་དེ་
ལ་རིགས་རྒྱུད་ཤིན་ཏུ་དཀོན་པ་ཡིན་ནོ། །
བུ་དང་ལྡན་ལ་ནོར་ཆེན་དཀོན། །
དེ་དང་ལྡན་ན་དགྲ་བོས་འཇོམས། །
ཐམས་ཅད་ཕུན་སུམ་ཚོགས་གྱུར་ན། །
མི་དེ་མྱུར་དུ་འཆི་བ་མང་། །
391



ལེགས་བཤད་བསྟན་བཅོས་ཕྱོགས་བསྒྲིགས།
བུ་དང་ལྡན་པ་ལ་ནོར་ཆེན་པོ་དཀོན་ཞིང་། དེ་དག་དང་ལྡན་ན་དགྲ་བོས་
འཇོམས་པར་འགྱུར་ལ། གལ་ཏེ་དེ་དག་ཐམས་ཅད་ཕུན་སུམ་ཚོགས་པར་གྱུར་
ན་མི་དེ་མྱུར་དུ་འཆི་བར་འགྱུར་བ་མང་བ་ཡིན་ནོ། །
དེས་ན་མཁས་པས་བསོད་ནམས་གསག །
བསོད་ནམས་ཁོ་ན་བདེ་བའི་རྒྱུ། །
སུ་ཞིག་གང་ན་ཕུན་ཚོགས་པ། །
དེ་ནི་བསོད་ནམས་བསགས་པའི་རྟགས། །
བཤད་མ་ཐག་པ་དེ་ལྟ་བས་ན་མཁས་པ་དག་གིས་བསོད་ནམས་ཀྱི་ཚོགས་་
ལེགས་པར་གསོག་དགོས་ཤིང་། ཕུན་སུམ་ཚོགས་པའི་རྒྱུ་བསོད་ནམས་ཁོ་ན་
ཡིན་ཏེ། གང་ན་སུ་ཞིག་ཕུན་སུམ་ཚོགས་པ་དེ་ནི་དེ་ཡིས་སྔོན་བསོད་ནམས་
བསགས་པའི་རྟགས་ཡིན་པས་སོ། །
རྫུན་གྱིས་ཕ་རོལ་བསླུས་སོ་ཞེས། །
སྙམ་ན་རང་ཉིད་བསླུས་པ་ཡིན། །
ལན་གཅིག་རྫུན་དུ་སྨྲས་པ་དེས། །
བདེན་པ་སྨྲས་ཀྱང་དོགས་པ་སྐྱེ། །
རྫུན་གྱིས་ཕ་རོལ་པོ་བསླུས་སོ་ཞེས་སྙམ་དུ་སེམས་ན་རང་ཉིད་བསླུས་པ་་་
352



ས་སྐྱ་ལེགས་བཤད་ཀྱི་འགྲེལ་བ།
ཡིན་ཏེ། ལན་གཅིག་རྫུན་དུ་སྨྲས་ན་དེ་ཡིས་བདེན་པ་ཞིག་སྨྲས་ཀྱང་ཕ་རོལ་
པོས་བདེན་པར་མི་འཛིན་ཞིང་དོགས་པ་སྐྱེས་པར་འགྱུར་པས་སོ། །
ལེགས་ཉེས་རྣམ་པར་མི་དཔྱོད་པར། །
ཁྲོས་ཤིང་ཕ་རོལ་གནད་འབེབས་པ། །
ཆུང་མ་བསད་པའི་ཐི་བ་ལྟར། །
གྲོགས་དང་བྲལ་བའི་མྱ་ངན་ཐོབ། །
ལེགས་ཉེས་རྣམ་པ་ཀུན་ཏུ་མི་དཔྱོད་པར་ཁྲོས་ཤིང་ཕ་རོལ་གྱི་གནད་ལ་་་་་
འབེབས་པར་བྱེད་ན། བྱ་ཐི་བས་མ་བརྟགས་པར་རང་གི་ཆུང་མ་བསད་པ་ལྟར་
གྲོགས་དང་བྲལ་བའི་མྱ་ངན་ཐོབ་པར་འགྱུར་བ་བཞིན་ནོ། །དཔེ་དེ་ཡང་ནགས་
འདབ་ཅིག་ན་ཐི་བ་སྟེ་ཕུག་རོན་གྱི་བྱེ་བྲག་ཡིན་ལ་དེ་ཕོ་མོ་གཉིས་ཡོད་པ་ལས།
སོས་ཀ་བཙལ་བའི་རྡོ་ཁང་བ་གང་ཡོད་པ་དེ་ཐི་བ་མོ་ལ་བསྲུང་དུ་བཅུག བྱ་ཕོ་
དེ་གཞན་དུ་སོང་ནས། ཕྱིས་རང་གནས་སུ་ལོག་པ་དང་། སྔོ་སྐམ་པས་ཉུང་ངུར་
སོང་བ་ལ་བལྟས་ནས་དེ་ན་རེ། ཁྱོད་ཀྱིས་སྔོ་འབྲས་ཐམས་ཅད་ཟོས་སོ་ཞེའོ། །
ཐི་མོ་དེས་བདག་གིས་ཅི་ཡང་ཟོས་པ་མེད་དོ། །ཞེས་སྨྲས་ཀྱང་མ་ཉན་པར་དེ་
ཁྲོས་ཤིང་ཆུང་མ་བརྡུངས་པས་དེ་ཤི་བར་གྱུར་ཏོ། །དེའི་ཕྱི་ལོ་དེས་ལོ་སེར་
བླངས་པ་དང་ཡང་སྔ་མའི་སྔོ་འབྲས་ཐམས་ཅད་གང་བས་དེས་བརྟགས་པས་སྔོ་་
སྐམ་ནས་ཉུང་ངུར་སོང་བ་དང་། ཀྱེ་མ་བདག་གི་གྲོགས་མོ་དེ་ལ་ནི་སྐྱོན་མེད་པ་
393



ལེགས་བཤད་བསྟན་བཅོས་ཕྱོགས་བསྒྲིགས།
ཞིག་གོ་སྙམ་དུ་ཤེས་ཏེ་སེམས་མྱ་ངན་གྱིས་ནོན་པ་ན། ནགས་དེའི་ལྷ་གཞོན་ནུ་
འགས་འདི་སྐད་ཅེས་སྨྲ་སྟེ། ནགས་ན་གནས་པའི་ཐི་བ་ནི། །འདབ་མ་ཁྲ་བོ་
མིག་དམར་བ། །ལེགས་ཉེས་རྣམ་པར་མི་དཔྱོད་པར། ཆུང་མ་བསད་ནས་མྱ་
ངན་བྱེད། །ཅེས་གྲགས་སོ། །
མ་འོངས་པ་ལ་མི་དཔྱོད་པར། །
བྱུང་བའི་ཚེ་ན་འབད་དེ་བཙལ། །
ཆུ་དང་འཕྲད་ན་ལྷམ་འཕུད་ཀྱི། །
མ་འཕྲད་པ་ནས་ག་ལ་འཕུད། །
བྱ་བ་ཕལ་ཆེར་མ་འོངས་པ་ལ་མ་དཔྱད་པར་སྐབས་སུ་བྱུང་བའི་ཚེ་ན་་་་་་
འབད་པ་ཆེན་པོས་བཙལ་དགོས་ཏེ། ཆུ་དང་འཕྲད་ན་ལྷམ་འཕུད་པར་བྱ་ཡི་མ་
འཕྲད་པ་ནས་མི་འཕྲོད་པ་ལྟ་བུའོ། །
ཕུགས་སུ་བསྒྲུབ་པར་མི་ནུས་པའི། །
བྱ་བ་ལེགས་ཀྱང་འཇུག་མི་རུང་། །
ཁོང་བའི་ནང་དུ་མི་འཇུ་བའི། །
ཁ་ཟས་ཞིམ་ཡང་སུ་ཞིག་ཟ། །
ཕུགས་སུ་སྒྲུབ་པར་དཀའ་ཞིང་མི་ནུས་པའི་བྱ་བ་ལེགས་པ་ཞིག་ཡིན་ཀྱང་་
394



ས་སྐྱ་ལེགས་བཤད་ཀྱི་འགྲེལ་བ།
དེ་ལ་འཇུག་ཏུ་མི་རུང་སྟེ། ཁོང་བའི་ནང་དུ་མི་འཇུ་བའི་ཁ་ཟས་ཤིན་ཏུ་ཞིམ་
ཡང་སུ་ཞིག་གིས་ཀྱང་མི་ཟ་བ་བཞིན་ནོ། །
རྩོལ་བ་དོར་ནས་འདུག་པ་ལ། །
འདི་ཕྱི་གཉིས་ཀ་འགྲུབ་མི་འགྱུར། །
འབད་པ་མེད་ན་ཞིང་བཟང་ཡང་། །
ལོ་ཏོག་ཐོབ་པར་མི་འགྱུར་རོ། །
གང་གིས་རྩོལ་བ་དོར་ནས་འདུག་པ་དེ་ཡིས་འདི་ཕྱི་གཉིས་ཀའི་དོན་་་་་་་
འགྲུབ་པར་མི་འགྱུར་ཏེ། འབད་པ་མ་བྱས་ན་ཞིང་ས་བཟང་ཡང་དེ་ལས་ལོ་
ཏོག་ཐོབ་པར་མི་འགྱུར་བ་དང་མཚུངས་སོ། །
གནས་མ་ཡིན་པའི་དུལ་དྲགས་ན། །
ཐམས་ཅད་ཀྱིས་ནི་བསྒོ་བར་འགྱུར། །
ཤིང་བལ་སྟན་དུ་བྱེད་མོད་ཀྱི། } །
ཡལ་ག་སུ་ཞིག་སྟན་དུ་འདིངས། །
གནས་མ་ཡིན་པའི་ཧ་ཅང་དུལ་དྲགས་པ་ན་དེ་ལ་ཐམས་ཅད་ཀྱིས་བཀོལ་་
བར་འགྱུར་བ་ཡིན་ཏེ། ཤིང་བལ་དུལ་བས་སྟན་དུ་འདིངས་མོད་ཀྱི་ཡལ་ག་སུ་
ཞིག་གིས་སྟན་ཏུ་འདིངས་པར་མི་བྱེད་པ་དང་འདྲའོ། །
395



ལེགས་བཤད་བསྟན་བཅོས་ཕྱོགས་བསྒྲིགས།
བྱ་བ་ངན་དང་མི་འགྲུབ་པ། །
ཕ་རོལ་བསྒོ་ཡང་བྱེད་ན་བླུན། །
སྦྱར་དུག་ཉོ་ལ་སུ་ཞིག་རྟོན། །
ཐམས་ཅད་སྦྱིན་ཞེས་སུས་སྨྲ་ནུས། །
བྱ་བ་ངན་པ་དང་མི་འགྲུབ་པའི་ཕ་རོལ་ཏུ་བསྒོ། དེ་ལྟར་བྱེད་ན་བླུན་པོ་
སྟེ། སྦྱར་དུག་ཉོ་བ་ལ་སུའང་ཡིད་མི་རྟོན་ལ་ཐམས་ཅད་སྦྱིན་ནོ་ཞེས་སུས་ཀྱང་
སྨྲ་མི་ནུས་པ་བཞིན་ནོ། །
ནོར་རྣམས་གསོག་ཅིང་མི་སྤྱོད་པ། །
རང་བསྲེག་བུད་ཤིང་གསོག་པ་ཡིན། །
བུང་བ་སྦྲང་རྩི་མི་ཟ་བར། །
གཞན་གྱིས་ཁྱེར་ན་ལྕེབ་པར་རྩོམ། །
ནོར་རྣམས་གསོག་ཅིང་དེ་ལ་མི་སྤྱོད་པ་དེས་ནོར་དེ་རང་ཉིད་སྲེག་པའི་་་་
བུད་ཤིང་གསོག་པ་ཡིན་ཏེ། བུང་བས་སྦྲང་རྩི་གསོག་ཅིང་རང་གིས་མི་ཟ་བར་
གཞན་གྱིས་ཁྱེར་ན་རང་ཉིད་ལྕེབ་པར་རྩོམ་པ་ལྟ་བུའོ། །
396



ས་སྐྱ་ལེགས་བཤད་ཀྱི་འགྲེལ་བ།
རབ་ཏུ་བྱེད་པ་བརྒྱུད་པ། བྱ་བ་བརྟག་པ།
བློ་ལྡན་བྱ་བ་ཅུང་ཟད་ཀྱང་། །
རྒྱུན་དུ་གྲོས་ཀྱིས་བསྒྲུབ་པར་བྱ། །
གྲུབ་པར་གྱུར་ན་ལྟ་ཅི་སྨོས། །
མ་གྲུབ་ན་ཡང་མཛེས་པའི་རྒྱུ། །
བློ་དང་ལྡན་པ་དག་གིས་བྱ་བ་ཅུང་ཟད་ཀྱང་རྒྱུན་དུ་གྲོས་ཀྱིས་སྒྲུབ་པར་་་་
བྱ་དགོས་ལ། དོན་དེ་འགྲུབ་པར་གྱུར་ན་ལྟ་ཅི་སྨོས་ཏེ་གལ་ཏེ་མ་གྲུབ་ན་ཡང་
མཛེས་པའི་རྒྱུ་ཡིན་ནོ། །དེ་ཡང་བྱི་བ་དབྱིག་ལྡན་དང་ཕུག་རོན་ལ་སོགས་པའི་
ལོ་རྒྱུས་བཞིན་ཡིན་ལ་འོག་ནས་འབྱུང་ལ་འདིར་ཡང་འོས་སོ། །
སེམས་ཅན་མོས་པ་སྣ་ཚོགས་པས། །
ཐམས་ཅད་མགུ་བར་སུས་ཀྱང་དཀའ། །
རང་ཉིད་ཡོན་ཏན་ལྡན་བྱས་ན། །
ཐམས་ཅད་དགའ་བ་དེ་ལ་ཉེ། །
སེམས་ཅན་མོས་པ་སྣ་ཚོགས་པ་ཡིན་པས། ཐམས་ཅད་མགུ་བར་བྱ་བ་
སུས་ཀྱང་དཀའ་ཞིང་རང་ཉིད་ཡོན་ཏན་དང་ལྡན་པར་བྱས་ན་ཐམས་ཅད་་་་་་
397



ལེགས་བཤད་བསྟན་བཅོས་ཕྱོགས་བསྒྲིགས།
དགའ་བ་དེ་ལ་ཉེ་ཞིང་མྱུར་དུ་མགུ་བར་འགྱུར་བ་ཡིན་ནོ། །
ཤིན་ཏུ་རྒས་པར་གྱུར་ཚེ་ཡང་། །
ཐོས་པ་མང་དུ་བསོག་པར་བྱ། །
ཕྱི་མར་ཐོས་པས་ཕན་པ་ཙམ། །
སྦྱིན་པ་ཡིས་ཀྱང་ག་ལ་ཕན། །
ཤིན་ཏུ་རྒས་པར་གྱུར་པའི་ཚེ་ནའང་ཐོས་པ་མང་དུ་བསོག་པར་བྱ་དགོས་་་
ལ། ཕྱི་མའི་དུས་ན་ཐོས་པས་ཕན་པ་ཙམ་སྦྱིན་པ་ཡིས་ཀྱང་ཕན་པར་མི་ནུས་སོ།།
དེ་ཡང་ཐོས་པ་དེས་ནི་སྐྱེ་བ་འདི་ཉིད་དུའང་འབྲས་བུ་ཆེན་པོ་འཐོབ་སྙམ་སྟེ།
གཙུག་ལག་ཁང་ཞིག་ན་མཁན་པོ་བགྲེས་པོ་ཞིག་ཡོད་པ་དེས་བསམ་པ། བདག་
ན་ཚོད་རྒན་པོ་ཅི་ཡང་མི་ཤེས་པས་འདིར་ཅི་རུང་། ད་ནི་ཐོས་པ་བཙལ་བར་
བྱའོ་སྙམ་སྟེ། དེ་ལ་བརྩོན་པ་ན། ཕྱོགས་དེའི་རྒྱལ་བོ་དྷརྨ་པ་ལ་ཞེས་པ་དེ་ན་རེ།
ཁྱོད་ལ་མཁས་པ་བྱུང་ཙ་ན་འདི་ལས་འབྲས་བུ་སྐྱེའོ། །ཞེས་ཏེ་ཤིང་སྐམ་པོ་ཞིག་
བསྟན་ཏོ། །དེ་ཐོས་པ་དང་རྟ་མགྱོགས་པ་ལ་ལྕག་གིས་བསྣུན་པ་བཞིན་དུ་གྱུར་
ཏེ་བཅོམ་ལྡན་འདས་འཇམ་པའི་དབྱངས་ལ་གསོལ་བ་བཏབ་པས། དེ་ཡིས་
དགོངས་ཏེ་ཞག་བདུན་ན་མཁས་པ་ཆེན་པོར་གྱུར་ཏོ། །རྒྱལ་བོའི་ཐད་དུ་སོང་
ནས་ཁྱོད་ཀྱིས་ཤིང་སྐམ་པོའི་འབྲས་བུ་ཁྱེར་ལ་ཤོག་ཅེས་བརྗོད་པས། རྒྱལ་བོ་ངོ་
མཚར་སྐྱེས་ཏེ། དེ་ལ་སོགས་པ་ཐམས་ཅད་ཀྱིས་བཀུར་བར་བྱ་བའི་གནས་སུ་
398



ས་སྐྱ་ལེགས་བཤད་ཀྱི་འགྲེལ་བ།
གྱུར་པ་ཡིན་ཏེ། འདི་ནི་སློབ་དཔོན་ཆེན་པོ་བྷ་ཀན་ཏ་ཞེས་གྲགས་པ་ཡིན་ནོ། །
ཞེས་བྱ་བ་ནི་ཁོ་བོ་རྣམ་པར་འདྲེན་པ་དྲི་མ་མེད་པའི་གསུང་རབ་བོ། །ཞེས་
གསུངས་སོ། །
ཡོན་ཏན་ཀུན་རྫོགས་སྐྱེ་བོ་བསྟེན། །
ཡང་ན་ཐ་མལ་འགྲོགས་པ་བདེ། །
བུམ་པ་ཆུ་ཡིས་གང་བའམ། །
ཡང་ན་སྟོང་བ་ཁུར་བ་སླ། །
ཡོན་ཏན་ཀུན་ཚོགས་པའི་སྐྱེ་བོ་ཉིད་བསྟེན་པའམ། ཡང་ན་ཐ་མལ་བ་
དང་འགྲོགས་པ་བདེ་སྟེ། བུམ་པ་ཆུ་ཡིས་ཡོངས་སུ་གང་བའམ། ཡང་ན་སྟོང་བ་
ཁུར་བ་སླ་བ་དང་མཚུངས་སོ། །
ཡོན་ཏན་ཅུང་ཟད་བསླབས་པའི་མི། །
སུ་ཞིག་གིས་ནི་བསྟེན་པར་ནུས། །
ཆུ་ཕྱེད་གང་བའི་བུམ་པ་དེ། །
མགོ་ལ་བཀུར་བ་སུ་ཡིས་ནུས། །
ཡོན་ཏན་ཅུང་ཟད་བསླབས་པའི་མི་ནི་སུ་ཞིག་གིས་ཀྱང་བསྟེན་པར་མི་་་་
ནུས་ཏེ། ཆུ་ཡིས་ཕྱེད་གང་བའི་བུམ་པ་དེ་ནི་མགོ་ལ་བཀུར་བ་སུས་ཀྱང་མི་ནུས་
399



ལེགས་བཤད་བསྟན་བཅོས་ཕྱོགས་བསྒྲིགས།
པ་བཞིན་ནོ། །
མི་གང་སྐྱེ་བོ་དམ་པ་དང་། །
དམན་པའི་ཁྱད་པར་ལེགས་ཤེས་ནས། །
དེ་ཡི་བྱ་བ་བསྒྲུབ་ཤེས་པ། །
ཕུན་སུམ་ཚོགས་པའི་གཞི་ཆེན་ཡིན། །
མི་གང་གིས་སྐྱེ་བོ་དམ་པ་དང་དམན་པའི་ཁྱད་པར་ལེགས་པར་ཤེས་ནས།
དམ་པ་དེའི་བྱ་བ་སྒྲུབ་པར་ཤེས་པ་ན་དེ་ནི་ཕུན་སུམ་ཚོགས་པའི་གཞི་ཆེན་པོ་་་་
ཡིན་ནོ། །
བློ་གྲོས་ལྡན་པས་ལེགས་བསྐྱངས་ན། །
སྐྱེ་བོ་དམན་པའང་མཆོག་ཏུ་འགྱུར། །
སློབ་ཤེས་དག་གིས་ནེ་ཙོ་ལ། །
བསླབས་ན་འདོན་པ་ཤེས་པར་འགྱུར། །
བློ་གྲོས་དང་ལྡན་པས་ལེགས་པར་བསྐྱངས་ན་སྐྱེ་བོ་དམན་པའང་མཆོག་་་་
ཏུ་འགྱུར་ཏེ། སློབ་མཁས་ཤིང་ཤེས་པ་དག་གིས་ནེ་ཙོ་ལ་འདོན་པ་བསླབས་ན་
ཤེས་པར་འགྱུར་བ་ལྟ་བུའོ། །དེ་ཡང་བ་ལང་རྫི་བོ་བླུན་པོ་ཞིག་མཁས་པ་དག་
གིས་བསྐྱངས་ནས་པཎྜི་ཏ་ནག་མོའི་ཁོལ་བོ་ཞེས་མཁས་པ་ཆེན་པོར་གྱུར་པ་་་་་་
400



ས་སྐྱ་ལེགས་བཤད་ཀྱི་འགྲེལ་བ། །
བཞིན་ཡིན་ཏེ་གོང་དུ་བཤད་པ་ལྟར་རོ། །
ཉམས་སྟོབས་ཆུང་བའི་སྐྱེ་བོས་ཀྱང་། །
ཆེན་པོ་གཞན་ལ་བསྟེན་ན་འགྲུབ། །
ཆུ་ཡི་ཐིགས་པ་ཉམ་ཆུང་ཡང་། །
མཚོ་དང་འདྲེས་ན་སྐེམ་མི་ནུས། །
ཤིན་ཏུ་ཉམས་སྟོབས་ཆུང་བའི་སྐྱེ་བོ་དག་ཀྱང་ཆེན་པོ་གཞན་ལ་བསྟེན་ན་་
དེའི་བྱ་བ་འགྲུབ་སྟེ། ཆུའི་ཐིགས་པ་ཉམ་ཆུང་ཅུང་ཟད་ཀྱང་མཚོ་དང་འདྲེས་ན་
སྐེམ་པར་མི་ནུས་པ་དང་འདྲའོ། །
རང་ལ་བློ་གྲོས་མི་ལྡན་ན། །
བློ་ཆེན་གཞན་ལ་ལེགས་པར་འདྲི། །
ལག་པས་དགྲ་བོ་མི་གསོད་ན། །
མཚོན་ཆ་ལེན་པར་མི་བྱེད་དམ། །
རང་ཉིད་བློ་གྲོས་དང་མི་ལྡན་ན་བློ་གྲོས་ཆེན་པོ་གཞན་ལ་ལེགས་པར་དྲི་་་
དགོས་ཏེ། ལག་པས་དགྲ་བོ་མི་གསོད་པ་ན་མཚོན་ཆ་ལེན་པར་བྱེད་དགོས་པ་
ལྟ་བུའོ། །
401



ལེགས་བཤད་བསྟན་བཅོས་ཕྱོགས་བསྒྲིགས།
གནོད་པར་བྱེད་པའི་དགྲ་བོ་ཡང་། །
ཐབས་དང་ལྡན་ན་གྲོགས་སུ་འགྱུར། །
དུག་ཆེན་ལུས་ལ་གནོད་མོད་ཀྱི། །
སྦྱོར་བ་ཤེས་ན་སྨན་དུ་འགྱུར། །
གནོད་པར་བྱེད་པའི་དགྲ་བོའང་རང་ཉིད་ཐབས་མཁས་པ་དང་ལྡན་ན་་་་
གྲོགས་སུ་འགྱུར་ཏེ། དུག་ཆེན་པོ་ལུས་ལ་གནོད་པ་ཡིན་མོད་ཀྱི་སྦྱོར་བ་ཤེས་ན་
སྨན་དུ་འགྱུར་བ་བཞིན་ནོ། །
རིགས་པས་རྙེད་པའི་ཟས་ནོར་བླང༌། །
མི་འོས་གཞན་ལ་རློམ་སེམས་སྤང་། །
ཤིང་ཏོག་ཤིང་རྩེ་ལས་བླང་གི །
དེ་ལས་ཐལ་ན་ས་ལ་ལྷུང་། །
རིགས་པ་དག་གིས་རྙེད་པའི་ཟས་ནོར་བླང་དུ་རུང་ཞིང་མི་རིགས་ཤིང་མི་་
འོས་པ་གཞན་ལ་རློམ་སེམས་སྤང་དགོས་ཏེ། ཤིང་ཏོག་ཤིང་གི་རྩེ་ལས་བླངས་གི་
དེ་ལས་ཐལ་ན་ས་ལ་ལྟུང་བར་འགྱུར་བ་དང་མཚུངས་སོ། །དེ་ཡང་ཡུལ་འཁོར་
མོ་འཇིག་ན་ཁྱིམ་བདག་གི་ཁྱིམ་གྱི་ཁྲོན་པ་འཕྲོགས་པའི་རྒྱལ་བོ་བཞིན་ཡིན་ཏེ་་་
གོང་དུ་གསལ་བར་བཤད་པ་དེ་འདིར་ཡང་འོས་སོ། །
402



ས་སྐྱ་ལེགས་བཤད་ཀྱི་འགྲེལ་བ།
མཁས་པས་སྒྲིམ་པར་མི་བྱེད་པ། །
དེ་ཡི་བར་ལ་ཉེས་པ་འབྱུང་། །
བློ་དང་ལྡན་པས་རབ་བསྒྲིམས་ན། །
ཉེས་པ་འབྱུང་བའི་གོ་སྐབས་དཀའ། །
མཁས་པ་དག་སྒྲིམ་པར་མི་བྱེད་པ་ན་དེའི་བར་ལ་ཉེས་པ་འབྱུང་བ་སྲིད་་་་
ཅིང་། བློ་དང་ལྡན་པས་རབ་ཏུ་བསྒྲིམས་ན་དེ་ལ་ཉེས་པ་འབྱུང་བའི་གོ་སྐབས་
དཀའ་བ་ཡིན་ནོ། །
ཇི་སྲིད་རང་སྟོབས་མ་རྫོགས་པར། །
དེ་ཡི་བར་དུ་དགྲ་རྣམས་བཀུར། །
ནུས་པ་རྫོགས་ནས་གང་རིགས་པ། །
བྱ་ཞེས་བསྟན་བཅོས་གཞན་དག་སྨྲ། །
ཇི་སྲིད་རང་གི་སྟོབས་ཡོངས་སུ་མ་རྫོགས་ན་དེའི་བར་དུ་དགྲ་རྣམས་་་་་་་
བཀུར་ལ། རང་གི་ནུས་པ་རྫོགས་ནས་གང་ཡང་རིགས་པར་བྱའོ། །ཞེས་བསྟན་
བཅོས་གཞན་དག་སྨྲ་བ་ཡིན་ནོ། །དེ་ཡང་དྲང་སྲོང་ཨ་ཁྲོ་ལ་ལ་སོགས་པའི་སྨྲས་
པ་བཞིན་ཡིན་ཏེ་གོང་དུ་བཤད་པ་ལྟར་རོ། །
དགྲ་བོ་སྙན་པར་སྨྲ་ན་ཡང་། །
403



ལེགས་བཤད་བསྟན་བཅོས་ཕྱོགས་བསྒྲིགས།
བློ་དང་ལྡན་པ་ཡིད་མི་བརྟན། །
ཆུ་སྐྱུར་བྱི་ལ་དེས་པ་ཡིས། །
ཕ་རོལ་གསོད་ལ་རྟག་ཏུ་བརྩོན། །
དགྲ་བོ་དག་གིས་སྙན་པར་སྨྲ་ནའང་བློ་དང་ལྡན་པས་དེ་ལ་ཡིད་བརྟན་དུ་
མི་རུང་སྟེ། ཆུ་སྐྱུར་དང་བྱི་ལ་དེས་པ་ཡིན་ཀྱང་དེ་ཡིས་རྟག་ཏུ་ཕ་རོལ་གསོད་པ་
ལ་བརྩོན་པ་བཞིན་ནོ། །དེ་བུ་ལི་ཀ་རས་བསད་པའི་ཆུ་སྐྱར་དང་ཉ་རྣམས་ཀྱི་ལོ་
རྒྱུས་བཞིན་ཡིན་ཏེ་གོང་དུ་བཤད་པ་དེ་འདིར་ཡང་ཤིན་ཏུ་འོས་སོ། །
ཡུལ་གྱི་བདག་པོ་ཞེ་སྡང་ཡང་། །
དེ་ལ་དགའ་བས་བསྟེན་ཏེ་བསྡད། །
ས་ལ་རྐང་བ་འདྲེད་གྱུར་ན། །
ས་ཉིད་ལ་ནི་བརྟེན་པ་བཞིན། །
ཡུལ་གྱི་བདག་པོ་ཞེ་སྡང་ཅན་ཞིག་ཡིན་ནའང་དེ་ལ་དགའ་བ་ཆེན་པོས་་་་་
བསྟེན་ཏེ་བསྡད་དགོས་ཏེ་ས་ལ་ཆུང་བ་འདྲེད་པར་གྱུར་ནའང་ས་ཉིད་ལ་ནི་་་་་
བརྟེན་པ་བཞིན་ནོ། །
ཧ་ཅང་འདོད་ལ་བརྐམ་པ་ཡིས། །
སྐྱེ་བོ་མྱུར་དུ་བརླག་པར་འགྱུར། །
404



ས་སྐྱ་ལེགས་བཤད་ཀྱི་འགྲེལ་བ།
མཆིལ་བའི་ཤ་ལ་ཆགས་པ་ཡིས། །
ཉ་རྣམས་དེ་མ་ཐག་ཏུ་གསོད། །
ཧ་ཅང་འདོད་པ་ལ་བརྐམ་པའི་སྐྱེ་བོ་མྱུར་དུ་བརླག་པར་འགྱུར་ཏེ།
མཆིལ་བ་ལ་བཏགས་པའི་ཤ་ལ་ཆགས་པའི་ཉ་རྣམས་དེ་མ་ཐག་གསོད་པ་བཞིན་
ནོ། །
མཆོད་འོས་པ་དང་འཁོར་རྣམས་ཀྱང་། །
རྟག་ཏུ་སྦྱིན་པས་བསྡུ་བར་བྱ། །
མཆོད་གཏོར་ལ་ནི་ལྷ་རྣམས་དང་། །
ཡི་དྭགས་བར་དུ་མགུ་བས་བསྲུང་། །
མཆོད་པར་འོས་པ་དང་འཁོར་རྣམས་ཀྱང་རྟག་ཏུ་སྦྱིན་པས་ལེགས་པར་་་་
བསྡུ་བར་བྱ་དགོས་ཏེ། མཆོད་གཏོར་ཕུལ་བ་ལ་ནི་ཡེ་ཤེས་དང་འཇིག་རྟེན་གྱི་
ལྷ་རྣམས་དང་། ཡི་དྭགས་ཀྱི་བར་གྱི་མགྲོན་རྣམས་མགུ་བས་དེ་ལ་སྲུང་བར་
འགྱུར་བ་དང་མཚུངས་སོ། །
ཆེན་པོ་རྣམས་ཀྱིས་རྩེད་མོ་དང་། །
བདེ་དང་ཟས་ལ་ཆགས་པ་སྤང་། །
འདོད་ལ་ཞེན་པའི་ལེ་ལན་གྱིས། །
405



ལེགས་བཤད་བསྟན་བཅོས་ཕྱོགས་བསྒྲིགས།
འབོད་གྲོགས་ལང་ཀ་བསད་ཅེས་གྲགས། །
ཆེན་པོ་རྣམས་ཀྱིས་རྩེད་མོ་དག་དང་འདོད་པའི་བདེ་བ་དང་ཟས་ལ་་་་་་
སོགས་པ་རྣམས་ལ་ཆགས་པ་ཤིན་ཏུ་མི་རུང་སྟེ། འདོད་པ་ལ་ཆགས་པའི་ལེ་
ལན་གྱིས་སྲིན་པོ་འབོད་གྲོགས་ལང་ཀ་བསད་ཅེས་གྲགས་པ་ལྟར་རོ། །དེ་ཡང་
འབོད་གྲོགས་ནི་ལང་ཀའི་བདག་པོ་སྟེ། དེས་ལྷ་དབང་ཕྱུག་ཆེན་པོ་ཡུན་རིང་དུ་
བསྒྲུབས་ཀྱང་འབྲས་བུ་མ་རྙེད་ནས། དེ་གཟིར་བའི་ཕྱིར་རང་གི་མགོ་བོ་བཅུ་
ཡོད་པ་དེ་རྣམས་རེ་རེ་བཞིན་བཅད་ཅིང་སྦྱིན་བསྲེག་གི་རྫས་སུ་བྱིན་ནོ། །དེ་
ཐོད་པ་ཅན་གྱིས་མཐོང་སྟེ་ཨུ་མ་ལ་ཁྱོད་སོང་ལ་དངོས་གྲུབ་བྱིན་ཅིག་ཅེའོ། །དེ་
སོང་སྟེ་ཅི་འདོད་པ་ཁོ་མོས་སྦྱིན་ནོ་བྱས་པས། དེ་ན་རེ། ངས་ལྷ་དབང་ཕྱུག་
བསྒྲུབ་པ་ཡིན་ཟེར་རོ། །དེ་ཡིས་བཏང་བ་ཡིན་མོད་བྱས་པས། ང་བུད་མེད་ལས་
དངོས་གྲུབ་མི་འདོད་ཟེར་བས་ཨུ་མ་ཁྲོས་ཏེ་མ་འོངས་པ་ན་ཁྱོད་ཀྱི་རྒྱལ་སྲིད་་་་་
བུད་མེད་ཀྱིས་འཇོམས་པར་གྱུར་ཅིག་ཅེས་ཏེ་སོང་ངོ་། ལྷ་དབང་ཕྱུག་ཆེན་
པོས་ཡང་རང་གི་བུ་ཧ་ནུ་མན་ཐ་བཏང་སྟེ། དེས་ཕྱིན་ནས་བསྙད་པས། སྔར་
བཞིན་ཟེར་བས་དེ་ཁྲོས་ཏེ་མ་འོངས་པའི་དུས་སུ་སྤྲེའུའི་ཚོགས་ཀྱིས་ཁྱོད་ཀྱི་རྒྱལ་
སྲིད་ཉམས་པར་བྱེད་པར་གྱུར་ཅིག་ཅེས་ཟེར་ཏེ་སོང་ངོ༌། །དེ་ནས་དེའི་ཐད་དུ་
དྲག་པོ་ཉིད་འོངས་ཏེ་ཁྱོད་དེ་ཙམ་དུ་དཀའ་བ་ཆེན་པོ་བྱེད་པ་ཅི་འདོད་ཅེས་
སྨྲས་པས། ཁྱེད་ཐུགས་རྗེ་ཆུང་ཟེར་ནས་ད་དུང་མགོ་བཅད་ནས་སྦྱིན་སྲེག་བྱེད་
ཀྱིན་འདུག་གོ །དེ་ན་རེ། ང་འོངས་པ་འདི་ཡིན་ད་གང་འདོད་ལ་སློངས་ཤིག་
406



ས་སྐྱ་ལེགས་བཤད་ཀྱི་འགྲེལ་བ།
བྱས་པས། གདོད་དེ་ན་རེ། བསྲུང་བ་སུམ་བརྩེགས་འོབས་ནི་རྒྱ་མཚོ་དང་། །
དམག་ནི་སྲིན་པོ་ནོར་ནི་གནོད་སྦྱིན་སྦྱོར། །ལྷ་ཡི་སྨན་པ་ཐ་སྐར་ཁྱི་ཡི་གཟུགས།།
ཅིས་ཀྱང་མི་འཇིག་ལྕགས་རིགས་ལྕགས་རིའོ། །ཞེས་བྱ་བ་ལ་སོགས་པ་མི་འཆི་
བའི་དངོས་གྲུབ་འདོད་པར་མཐོང་སྟེ། སྟེར་བ་བོ་དབང་ཕྱུག་གི་ལྕེ་ལ་དབྱངས་
ཅན་བཅུག་སྟེ་ལྕེ་ཀློག་པར་བྱས་ནས། ཅིས་ཀྱང་མི་འཆི་བའི་དངོས་གྲུབ་འདོད་
ཅེས་པའི་ངག་དེ་རྟའི་མགོ་བོ་མ་བཅད་ཀྱི་བར་ལ་མི་འཆི་བའི་དངོས་གྲུབ་ཞུ་་་་
བར་བསྒྱུར་ནས་ལེན་དུ་བཅུག་གོ་ཟེར་ཀྱང་ལོ་བྱེ་བ་ཕྲག་ཕྱེད་དང་བཅུ་གསུམ་་་
ཐུབ་པའི་དངོས་གྲུབ་བྱིན་ནོ། །དེ་ལ་ཁྱབ་འཇུག་ཕྲག་དོག་གིས་གཟིར་ནས།
མགྲིན་བཅུ་ལ་ནི་ལོག་པའི་ཚིག་འདི་སྐད་ཅེས་སྨྲས་ཏེ། ཁྱོད་ཀྱིས་མགོ་བོ་བྲེག་
ནས་སྦྱིན་བསྲེག་བྱས་པ་ལ་སོགས་པ་དཀའ་སྤྱད་ཆེན་པོ་བྱས་མོད་ཀྱིས། ཁོ་ཡིས་
དངོས་གྲུབ་གནང་བ་ཆུང་བས། ད་དུང་སྔར་གྱི་དངོས་གྲུབ་དེ་མ་ཡིན་པའི་ལོ་
གྲངས་ས་ཡ་ཕྲག་ཕྱེད་ཐུབ་པ་སློངས་ཤིག་ཅེས་སྨྲས་སོ། །མགྲིན་བཅུས་དེ་བདེན་
ནོ་སྙམ་དུ་སེམས་ནས་ལྷ་དབང་ཕྱུག་ཆེན་པོ་ལ་དོན་དེ་ཞུས་པས། དེས་ཀྱང་དེ་
ལྟར་དུ་སྔར་བྱིན་པའི་ཚེ་ཚད་མ་ཡིན་པའི་ལོ་གྲངས་ས་ཡ་ཕྲག་ཕྱེད་ཐུབ་པར་་་༌་
གྱུར་ཅིག་ཅེས་བྱིན་པས། སྔར་བྱིན་པའི་ཚེ་ཚད་མ་ཡིན་པའི་ཞེས་གནད་བཅོས་
པའི་ཚིག་དེས་ས་ཡ་ཕྲག་ཕྱེད་དང་བཅུ་གསུམ་པོ་མེད་པར་ས་ཡ་ཕྲག་ཕྱེད་ལས་་
མ་ཐུབ་པར་གྱུར་ཏོ་ཞེས་གསུངས་སོ། །དེ་ནས་དེ་རང་གི་རྒྱལ་སྲིད་ལ་གནས་
པའི་ཚེ་དེ་ལ་བུ་མོ་གཅིག་འདུག་པ་མཐོང་ནས་དེ་བྲམ་ཟེ་རྣམས་ལ་བསྟན་པས་་
དེ་མཚན་ངན་པར་མཐོང་ནས་འདིར་བཞག་ཏུ་མི་རུང་ངོ་ཞེས་བཏགས་སོ། །དེ་
407



ལེགས་བཤད་བསྟན་བཅོས་ཕྱོགས་བསྒྲིགས།
རྒྱལ་བོས་ཐོས་པ་དང་བུ་མོ་ཟངས་ཀྱི་སྒྲོམ་བུར་བཅུག་སྟེ་ཆུ་བོ་ཆེན་པོ་ལ་བྱིན་་་
པ་ན། དེ་འཛམ་བུའི་གླིང་དུ་བྱུང་སྟེ། སོས་ཀ་ཞིང་བ་རྣམས་ཀྱིས་ཆུ་དྲངས་པའི་
རྐ་མགོར་སྒྲོམ་དེ་བྱུང་བས་སྒྲོམ་དེ་ཁ་ཕྱེ་བས་ནང་ནས་བུ་མོ་དེ་བྱུང་བས་རོལ་་་་
རྙེད་མ་ཞེས་གྲགས་ཏེ། དེ་ནི་ལང་ཚོ་ཁྱད་པར་ཅན་དུ་བྱུང་བས་ཞིང་བ་དེ་དག་
བགྲོས་ཏེ། ཡུལ་ཁམས་དེའི་རྒྱལ་བོ་རཱ་མ་ཎ་ཡིན་པས་དེ་ལ་ཕུལ་ཏེ་དེའི་མིང་
ཡང་སི་ཏ་ཞེས་བྱའོ། །དེ་ནས་རྒྱལ་བོ་དེ་ཡིད་མགུ་སྟེ། ནུ་བོ་ལང་གུ་མ་ན་སྟེ་
བོད་སྐད་དུ་བསྒྱུར་ན། ཡིད་བསྡུས་པ་ཞེས་བྱ་བ་འཇིག་རྟེན་པའི་བསམ་གཏན་
ཅུང་ཟད་དང་ལྡན་པ་ཞིག་ཡོད་པ་ལ་རྒྱལ་སྲིད་བྱིན་པས། དེ་ན་རེ། རྒྱལ་བོ་
ཁྱོད་ལྟ་བུ་རྒྱལ་སྲིད་ལ་མི་ཆགས་ན་བདག་ལྟ་བུ་ཅི་སྟེ་ཆགས། ཁྱོད་ཀྱི་ཐད་དུ་
ཆོས་སྒོམ་མོ་ཞེས་ཟེར་ཏེ། མཆེད་གསུམ་གྱི་ཆུང་བ་འཇིགས་སྡེ་ལ་རྒྱལ་སྲིད་བྱིན་
ནས། མཆེད་གཉིས་སི་ཏ་དང་བཅས་པ་དཀའ་ཐུབ་ཀྱི་ནགས་སུ་སོང་ངོ༌། །དེའི་
དུས་སུ་ད་ཤ་ཏཱི་བས་རང་གི་ཁྱིམ་ཐབ་ཀྱི་ལང་ཚོ་ལ་མགུ་སྟེ་སྐྱེ་བོ་གཞན་ལ་་་་་་་
འཇིག་རྟེན་ན་འདི་ལས་མཛེས་པ་ཡོད་དམ་མེད་བྱས་པས་འཛམ་བུ་གླིང་ན་འདི་
སྐད་ཅེས་བྱ་བ་ཡོད་དོ་ཞེའོ། །དེ་དེས་སེམས་ཕྲོགས་ཏེ། འཛམ་བུ་གླིང་གི་རྒྱལ་
བོ་དེའི་དཀའ་ཐུབ་ཀྱི་ནགས་སུ་སོང་སྟེ། དེ་དག་གི་སྣང་ཡུལ་དུ་རི་དྭགས་
མཛེས་པ་ཞིག་ཡིན་པའི་ཚུལ་བསྟན་ཏོ། །དེ་བཙུན་མོས་མཐོང་སྟེ་རྒྱལ་བོ་ལ་
བཟུང་བར་གསོལ་བས། དེ་ན་རེ། སེམས་ཅན་འཚེ་བར་འགྲོ། གལ་ཏེ་མིག་
བསྒྱུར་བ་དག་ཡིན་ཀྱང་སྲིད་ཅེའོ། །སི་ཏས་དེ་ཁྱེད་ཀྱིས་མི་ཟིན་པས་དེ་སྐད་
སྨྲའོ་བྱས་པས། རྒྱལ་བོའི་མཚང་ལ་ཕོག་པས་མི་སྙན་ཏེ། དེ་བདས་པ་དང་རི་
408



ས་སྐྱ་ལེགས་བཤད་ཀྱི་འགྲེལ་བ།
དྭགས་མ་ཟིན་ཏེ། དེ་ནས་རིང་ཞིག་ན། འབོད་གྲོགས་ཀྱིས་སི་ཏ་ལང་གུ་མ་ན་
ཞེས་བོས་པས། བུ་མོ་དེས་ཁྱོད་སོང་རྒྱལ་བོ་འོ་བརྒྱལ་བར་འདུག་གོ་བྱས་པས།
དེ་ན་རེ། ངའི་རྒྱལ་བོའི་སྟོབས་སུ་ཡིས་བརྫི་བར་ནུས། ང་ལ་འདིར་སྡོད་ལ་
སྲུངས་ཟེར་བ་ཡིན་ཞེའོ། །ཡང་མོས་ལང་གུ་མ་ན་ལ་ཁྱོད་རྒྱལ་བོ་གྲོངས་ན་
དགའ་མོད། ང་བླང་བར་འདོད་དམ་བྱས་པས། དེ་ཚངས་པར་སྤྱོད་པ་ཡིན་
པས་མ་བཟོད་དེ། ང་རྒྱལ་སྲིད་ཀྱང་མི་འདོད་ན་ཁྱོད་ཀྱིས་ཅི་བྱ། ངེད་མ་སླེབས་
བར་དུ་འདིར་མ་འདའ་ཞིག་ཅེས་ཏེ་མེའི་ར་བས་བསྐོར་ཏེ་སོང་ངོ༌། །སྐབས་
དེར་ཕ་ད་ཤ་ཏི་བས་བྲམ་ཟེར་སྤྲུལ་ཏེ་བསོད་སྙོམས་བསླངས་པས། ཁྱོད་རང་
ལོངས་ང་འདི་ལས་འདའ་རྒྱུ་མེད་ཅེའོ། །བླང་དུ་རང་འོད་ཆེན་པོས་མ་བཟོད་
དེ། དེས་རང་གཟུགས་སུ་ས་གཞི་དང་བཅས་པ་ཁྱེར་རོ། །དེ་ནས་མཆེད་གཉིས་
མཇལ་ཏེ་དྲིས་པས་བསྙད་པ་དང་། རྒྱལ་བོས་གདོད་སྤྲུལ་བར་ཤེས་ཏེ་སླར་
འོངས་པ་དང་། ས་གཞི་དང་བཅས་པ་ཁྱེར་ནས་འདུག་པ་མཐོང་ནས། དེས་
ཕྱོགས་ཀུན་ཏུ་བརྟགས་པ་ལས་རེ་ཞིག་འབབ་ཆུ་དྲག་པོ་ཞིག་འདུག་པ་ལས་་་་་
འཁྲིས་སུ་ཕྱིན་པས། དེའི་འགྲམ་ནས་སྤྲེའུ་གཉིས་འཐབ་པའི་སྡུག་བསྔལ་དུ་
མཐོང་ནས་དེ་ལ་ལྟ་ཞིང་འདུག་པ་ན་སྤྲེའུ་གཅིག་དེར་བྱུང་ངོ༌། །དྲིས་པས་དེ་ན་
རེ། བདག་ཅག་རྒྱལ་སྲིད་ལ་འཐབ་པ་ཡིན། སྔར་ཉི་མ་གསུམ་འཐབ་སྟེ་ཁོ་རྒྱལ་
འགྲོ་བ་འདྲ་ཞེའོ། །དེར་རྒྱལ་བོས་དེའི་གྲོགས་བྱ་བར་ཁས་བླངས་ཏེ་ནངས་པར་
འཐབ་པ་ན་རྒྱལ་བོ་ལྟད་མོ་ལ་སེམས་ཡེངས་ཏེ་ཉི་མ་ནུབ་བོ། །དེ་བྱུང་སྟེ་ཁྱོད་
ཀྱིས་རྫུན་སྨྲས་སོ། །མ་ཡིན་ཏེ། ཁྱོད་རང་གཉིས་དགྲ་ཟིན་གང་ཡིན་འཁྲུལ་དུ་
409



ལེགས་བཤད་བསྟན་བཅོས་ཕྱོགས་བསྒྲིགས།
དོགས་སོ། །བདེན་ན་ཁོ་བོས་མེ་ལོང་བཅིང་ངོ་ཞེས་ཏེ་དེས་དཔྲལ་བར་མེ་ལོང་
བཏགས་ཏེ་ཡང་འཐབ་པ་ན། རྒྱལ་བོས་ཅིག་ཤོས་ལ་མདའ་བསྣུན་པས་དེ་ན་རེ།
འབའ་ལིན་མགྲིན་བཟང་འཐོབ་པ་ན། །འབའ་ལིན་རྒྱབ་ཏུ་ཅི་སྟེ་བསྐྱུར། །
མགྲིན་བཟང་དང་དུ་ཅི་ལ་ལེན། །ཞེས་ཏེ་གུམ་མོ། །དེ་ནས་དེའི་ཁྱིམ་ཐབ་ན་རེ།
ང་རང་སྤྲེའུ་དཀར་ལྕམ་ཡིན། །ཁྱི་རོ་ཁུར་ན་འདི་ལྟར་ཁུར། །ཞེས་ཏེ་རོ་གངས་
ལ་བསྐྱལ་ལོ། །དེ་ནས་མགྲིན་བཟང་མགུ་སྟེ། ཁྱོད་ཅི་འདོད་པ་བསྒྲུབ་བོ་ཟེར་
ནས། སྤྲེའུ་ལ་རྒྱལ་བོས་དོན་དེ་སྨྲས་སོ། །དེས་སྨྲས་པ་ལྟར་ན་ཁོ་བོའི་བློན་པོ་
ཞིག་ཡོད་པས་དེའི་ཐད་དུ་འགྲོ་བར་བྱའོ་ཟེར་ཏེ་གཉིས་པོ་ཕྱིན་པ་ན། རི་དང་
ཀླུང་ཐམས་ཅད་སྤྲེའུས་གང་བའི་ཁྲོད་ནས་རིང་མོ་ན། སྤྲེའུ་རིད་པ་མིག་གསུམ་
ཡོད་པ་ཞིག་རྙེད་ནས་དེ་ལ་དོན་སྔ་མ་གཉིས་བསྙད་པས། དེས་དེ་རྟོགས་ཏེ་
སོང་བ་ལས་མཆོངས་པ་ཞིག་བྱས་པས་རླུང་ལྷའི་རྒྱལ་ཁམས་སུ་སླེབས་སོ། །དྲིས་
པས་དེ་ཡིན་ཟེར་བ་དང་། དེའི་ཞང་བོ་རླུང་ལྷ་ཡིན་པས་དེ་དང་འཕྲད། ནང་
དུ་འདོང་ངོ་བྱས་པས། མི་འགྲོ་སྟེ་ཁོ་བོས་དམ་བཅས་སོ། །འོ་ན་ཁྱོད་འདིར་
སྡོད་ཅིག ཁོ་བོས་མགྲོན་ཁང་དུ་བྱ་བའི་ཟས་བླང་ངོ༌། །དེས་དེའི་རྨོས་བྱེད་པའི་
ཐོད་པ་འཇུས་པས་བསྐུལ་བར་མ་ནུས་པས་ཡི་མུག་སྟེ་ཁ་སྦུབ་ཏུ་ཉལ་ཡོད་པ་་་་
དང་། ཞང་བོ་རླུང་ལྷ་ལ་བསྙད་པས་དེ་ན་རེ། ཁྱོད་ཀྱི་སྟོབས་ཀྱིས་འོག་གི་ཀླུ་
རྣམས་ལ་གནོད་པར་འགྱུར་བས་དེ་དག་གིས་ཐོས་པས་ཐོད་པ་བཟུང་བ་ཡིན་ནོ་
ཞེའོ། །དེ་ནས་དེས་ཕྱི་མཆོངས་གཅིག་བྱས་པས་གདོད་སྒང་བར་སླེབས་ཏེ་
བལྟས་པས་སི་ཏ་བཟའ་ཤིང་གི་ར་བ་ན་བཙོན་དུ་འདུག དེའི་རྒྱུ་དྲིས་པས་འདི་
410



ས་སྐྱ་ལེགས་བཤད་ཀྱི་འགྲེལ་བ།
བདག་ཅག་གི་རྒྱལ་བོ་ལ་མ་དད་དེ། ཁྱོད་ནི་སྲིན་པོའི་རྒྱལ་བོ་ཡིན་ལ། ཁོ་མོ་ནི་
མིའི་རྒྱལ་བོའི་ཇོ་མོ་ཡིན་ཞེས་ཟེར་བས་འདིར་བཞག་གོ །ཞེའོ། །དེར་ཧ་ནུ་མན་
ཐས་དེའི་ཐད་དུ་ཕྱིན་ཏེ་ང་རྒྱལ་བོས་བཏང་བ་ཡིན་ཁྱོད་འདོད་བྱས་པས མོ་
ན་རེ། ཡིད་ཆེས་མེད་ཅེའོ། །རྟགས་སུ་འདིའོ་ཞེས་ཏེ་རྒྱལ་བོའི་སོར་གདུབ་
བསྟན་པས། མོ་ན་རེ། ང་སྲིན་པོས་འཕྲོགས་པ་ཡིན་མོད། ཁྱོད་རང་ལ་ནུས་པ་
ཡོད་ན་ཕྲོགས་ང་བྲོས་ནས་མི་འགྲོའོ། །སྤྲེའུས་སྨྲས་པ། ད་ཁོ་བོ་ལ་ཟས་ཤིག་
བསླང་བྱས་པས། དེ་ན་རེ། ང་ལ་མེད་འདི་རྣམས་རྒྱལ་བོའི་ཡིན་ཞེའོ། །དེ་ལྟ་
ཡིན་མོད་ང་མ་བྱིན་པར་ལེན་པ་སྤངས་པ་ཡིན་པས་ཅུང་ཟད་ཅིག་བསླང་བྱས་་་
པས། དེ་ལྟ་ན་ཅུང་ཟད་ཅིག་ཟོ་ཁྱེད་སྤྲེའུ་བྱ་བ་རྐམ་ཆགས་ཆེ་བ་ཡིན་ནོ་ཞེའོ། །
དེར་དེས་ཅུང་ཟད་ཟོས་ནས་བཟའ་ཤིང་ཐམས་ཅད་ཀྱི་རྩེ་མོ་ས་ལ་བཙུགས་ཏེ་་་
བཞག་པས་སྲིན་པོ་རྣམས་འདུས་ཏེ་བཟའ་ཤིང་གི་ར་བར་སྤྲེའུ་མ་རུངས་པ་ཞིག་
ཞུགས་སོ་ཟེར་ནས་ས་དེའི་མཐའ་བསྐོར་རོ། །དབུས་སུ་ཆུད་པ་དང་མཐར་
མཆོངས་ཏེ་ལན་མ་ལོན་པའི་མཐར་ཟིན་པར་བྱས་སོ། །དེར་གསོད་པར་གཟས་
པས། དེ་ན་རེ། ཁྱེད་ལ་རྒྱལ་ཁྲིམས་འདུག་པས། ང་ལ་གསོད་ལུགས་གཉིས་
ཡོད་པའི་གང་རུང་ཞིག་གྱིས་ཤེའོ། །དེར་དྲིས་པས། ཕའི་ལུགས་དང་མའི་
ལུགས་གཉིས་ཡོད། མའི་ལུགས་བྱེད་ན་བང་མཛོད་དུ་བཅུག་ནས་ཟས་ཞིམ་པོ་
ཐམས་ཅད་བྱིན་ན་བད་ཀན་སྐྱེས་ནས་མགྲིན་པ་འགགས་ནས་འཆིའོ། །ཕའི་
ལུགས་བྱེད་ན་ངའི་རྔ་མ་ལ་རས་དཀྲིས་ནས་དེ་ལ་མར་བླུགས་ནས་དེ་ལ་མེ་སྦར་
བ་ཡིན་བྱས་པས་དེ་ལ་འདུམ་སྟེ་རས་ཀྱིས་དཀྲིས་པས་ཡུལ་ཁམས་དེའི་རས་ཟད་
411



ལེགས་བཤད་བསྟན་བཅོས་ཕྱོགས་བསྒྲིགས།
ཀྱང་རྔ་མ་མ་ཟད་དོ། །དེ་ལ་སྣུམ་བླུགས་ཏེ་མེ་སྦར་བ་དང་། སྲིན་པོའི་རྒྱལ་བོའི་
ཁབ་ཤལ་གཞན་ཐམས་ཅད་ལ་ཆ་ལ་བྱས་པ་ལ་མེ་འབར་ནས་ཐམས་ཅད་་་་་་
མའི་མེས་བཞུའོ། །མཐར་རྔ་མ་རྒྱ་མཚོར་གཞུག་པར་གཟས་པས་ཀླུ་རྣམས་ཀྱིས་
བཤོ་དེ་ཁ་རླངས་ཀྱིས་བསད་དོ། །དེ་ནས་སྤྲེའུ་དེ་སླར་མཆོངས་ནས་རཱ་མ་ཎའི་
དྲུང་དུ་འོངས་ཏེ་སི་ཏ་མི་འོངས་པའི་རྒྱུ་མཚན་བསྙད་པས། རྒྱལ་བོ་ན་རེ།
དམག་དྲངས་སོ་ཞེས་ཏེ་རྒྱ་མཚོའི་འགྲམ་དུ་ཕྱིན་ཏེ། ཧ་ནུ་མན་ཐ་ལ་སྤྲེའུའི་
ཚོགས་སྡུད་དུ་བཅུག་སྟེ། རྒྱུ་མཚོ་ལ་ཟམ་པ་འཛུགས་པ་དང་། དྲང་སྲོང་ཆེན་པོ་
གྲོག་མཁར་ལ་དྲིས་པས། རྒྱུ་མཚོ་ཆེན་པོ་འདི་ལ་སྲོག་ཆགས་ཀྱི་རིགས་ཆེན་པོ་
ཇི་ལྟ་བུ་བདོག་གོ་ཞུས་པས། དྲང་སྲོང་གིས་སྨྲས་པ། དཔག་ཚད་བརྒྱ་ཡི་ཞེང་
ལྡན་པའི། །ཏི་མི་ཞེས་པའི་ཉ་མིད་ཡོད། །དེ་ཡང་མིད་པའི་ཉ་མིད་ཡོད། །ཅེས་
སོ། །དེ་ནས་ཚུར་ལ་ཟམ་པ་བྱེད་ཅིང་འོངས་ཏེ་རྒྱལ་བོ་རཱ་མ་ཎའི་དཔུང་དང་
བཅས་ཏེ་འོངས་པ་དང་། འབོད་གྲོགས་འཁོར་དང་བཅས་པས་བསུ་སྟེ་རྩོད་པ་
ན། འབོད་གྲོགས་ཀྱིས་རཱ་མ་ཎའི་གདུང་ལ་མདའ་ཕོག་པ་དང་ང་ཡིན་བྱས་པས།
རྒྱལ་བོ་ན་རེ། ཁྱོད་ལུས་སྣང་བར་བྱེད་མི་ནུས་སམ་བྱས་པས། མི་བྱེད་ཟེར།
རྐང་བའི་མཐེ་བོང་ཙམ་ཡང་སྟོན་མི་ནུས་སམ་བྱས་པས་མཐེ་བོང་བསྟན་པ་དང་
ལུས་ཀྱི་ཆགས་ཚད་བཙལ་ནས་རྟ་མགོ་ཡོད་སྙམ་པར་མདའ་འཕངས་ནས་དེའི་་་
རྟའི་མགོ་བོ་རཱ་མ་ཎས་བཅད་དོ། །དེ་ནས་རྒྱལ་བོ་དེ་རང་གི་གནས་སུ་སོང་བ་
དང་སྲིན་པོ་འགའ་ཞིག་གིས་མགྲིན་བཅུའི་ནུ་བོ་ཀུམ་པ་ཀ་ཎ་ཞེས་བྱ་བ་དེ་་་་་་
བསམ་གཏན་ལ་མཉམ་པར་བཞག་ཡོད་པའི་རྣ་བར་ཁྲོ་ཆུ་བཞུ་བའི་ཁུ་བ་བླུགས་
412



ས་སྐྱ་ལེགས་བཤད་ཀྱི་འགྲེལ་བ།
སོ། །དེ་སད་དེ་དེས་ཅི་ཡིན་ཞེས་ཟེར་བ་ལ། ཕུ་བོ་བསད་པའི་ལོ་རྒྱུས་བསྙད་
པས། དེས་བལྟས་ཏེ་སྣ་སྒོའི་རླུང་ནང་དུ་རྔུབས་པས་རྒྱལ་བོ་དང་སྤྲེའུ་གཉིས་
མིན་པ་ཐམས་ཅད་ཀེང་རུས་སུ་སོང་སྟེ། དེ་ཙམ་གྱིས་ཀུམ་པ་ཀ་ཎ་ཚིམ་ནས་
ཡང་བསྒོམ་བྱེད་དོ། །དེར་རྒྱལ་བོས་ཁོའི་ལྟོ་བ་བཀྲལ་ནས་རོ་རྣམས་བཏོན།
སྤྲེའུ་ལ་ཁ་བ་ཅན་གྱི་རི་ལ་འཆི་བ་སློང་བར་བྱེད་པའི་སྨན་ཡོད་ཀྱི་ལོངས་བྱས་་་
ཏེ་སྨན་ལེན་དུ་བཏང་བས། ཁོས་བླངས་པས་སྨན་འཁྲུལ་ལོ། །ལན་གཉིས་པ་
བཏང་བས་རི་བོ་གངས་ཅན་ཉིད་ཁྱེར་འོངས་སོ། །དེ་ནས་རྒྱལ་བོས་སྨན་དེ་
ཉིད་ཀྱིས་དམག་མི་ཐམས་ཅད་གསོས་སོ། །ད་སྨན་འཛིན་པའི་རི་བོ་འདི་སྐྱོལ་
བྱས་པས། སྤེའུ་ཚིག་པ་ཟོས་པས་རྒྱང་ནས་འཕངས་པ་གངས་ཏི་སེ་ཡིན།
གངས་རི་ཆེན་པོ་ནི་མ་ཡིན་ནོ། །དེ་བས་ན་རི་བོ་དེའི་མགོ་བོ་ཅུང་ཟད་ཡོ་བར་
ཡོད་དོ་ཞེས་གྲགས་སོ། །དེ་ནས་རྒྱལ་བོ་དེ་བདེ་བར་ཕྱིན་ཅིང་ལྷ་མོ་སི་ཏ་ཁུགས་
ཏེ་ཤིན་ཏུ་སྐྱིད་དོ། །འབོད་གྲོགས་ལ་ནི་སྔ་མ་གཉིས་ཀྱིས་དམོད་པ་ལས་དེ་ལྟར་
གྱུར་ཏོ། །དེས་ན་འདོད་པ་རྣམས་ལ་ཆགས་པར་མི་བྱའོ། །
བྱམས་རྩོད་གཉིས་ཀ་ཆེན་པོ་དང་། །
བྱ་ཡི་དམན་དང་ནམ་ཡང་མིན། །
ཉོ་ཚོང་རིན་ཆེན་ལ་བྱ་ཡི། །
སྦྱར་དུག་ལ་ནི་དེ་ལྟར་མིན། །
413



ལེགས་བཤད་བསྟན་བཅོས་ཕྱོགས་བསྒྲིགས།
བྱམས་པ་དང་རྩོད་པ་གཉིས་ཀ་ཆེན་པོ་དག་དང་བྱ་ཡི་དམན་པ་དང་ནམ་
ཡང་དེ་ལྟར་བྱེད་མི་རུང་སྟེ། ཉོ་ཚོང་རིན་པོ་ཆེ་ལ་བྱ་ཡི་སྦྱར་དུག་ལ་ནི་དེ་ལྟར་
མ་ཡིན་པ་ལྟ་བུའོ། །
དཔྱ་བ་མང་ཕྱིར་རྒྱལ་བོའི་མཛོད། །
ཧ་ཅང་མི་བསྡུ་ཉུང་ངུས་ཁེངས། །
གྲོག་མཁར་སྦྲང་རྩི་ཡར་ངོ་ཡི། །
ཟླ་བ་ཉུང་ངུ་ཉུང་དུས་ཁེངས། །
དཔྱ་བ་མང་བའི་ཕྱིར་དུ་རྒྱལ་བོའི་མཛོད་དུས་གཅིག་ཏུ་ཧ་ཅང་མི་བསྡུ་ལ་
ཉུང་ངུས་ཁེངས་པར་གྱུར་ཏེ། གྲོག་མས་མཁར་བརྩིགས་པ་དང་། བུང་བས་
སྦྲང་རྩི་བསོག་པ་དང་། ཟླ་བ་ཡར་ངོ་རྣམས་ཉུང་ངུས་གང་བ་ཡིན་པ་དང་
མཚུངས་སོ། །
རྗེ་བོས་འབངས་ལ་མི་གནོད་པར། །
རིགས་པའི་ལམ་གྱིས་དཔྱ་རྣམས་བསྡུ། །
སཱ་ལའི་ཤིང་ལས་སྤོས་ཀྱི་བཅུད། །
གཟགས་པ་མང་ན་སྐམ་པར་འགྱུར། །
རྗེ་བོ་དག་གིས་འབངས་ལ་གནོད་པར་མི་བྱ་བར་འོས་ཤིང་རིགས་པའི་་་་་
414



ས་སྐྱ་ལེགས་བཤད་ཀྱི་འགྲེལ་བ།
ལམ་གྱིས་དཔྱ་རྣམས་བསྡུ་དགོས་ཏེ། ཤིང་སཱ་ལ་ལས་སྤོས་ཀྱི་བཅུད་གཟགས་པ་
མང་ན་ཤིང་དེ་སྐམ་པར་འགྱུར་བ་ལྟ་བུ་ཡིན་པས་སོ། །
རྗེ་བོ་ལྷག་པར་དེས་པ་དགོས། །
རྒྱུ་མཚན་ཆུང་ངུས་ཁྲོ་མི་རུང་། །
སྦྲུལ་ལ་ནོར་བུ་ཡོད་ན་ཡང་། །
སེམས་ཤེས་སུ་ཞིག་དྲུང་དུ་སྡོད། །
རྗེ་བོ་དག་གིས་ལྷག་པར་དེས་པ་དགོས་པས་ན་རྒྱུ་མཚན་ཆུང་ངུ་ཅུང་ཟད་
ཀྱིས་ཁྲོ་བར་བྱ་མི་རུང་སྟེ། དུག་སྦྲུལ་ལ་ནོར་བུ་ཡོད་ནའང་སེམས་ཤེས་པ་སུ་
ཞིག་ཀྱང་དེའི་དྲུང་དུ་མི་སྡོད་པ་བཞིན་ཡིན་པས་སོ། །
གང་ཞིག་ནོར་འདོད་སྐྱེ་བོས་ཀྱང༌། །
ཆོས་ཉིད་གཙོ་བོར་བསྲུང་བར་བྱ། །
ཆོས་ལས་ཉམས་པའི་ནོར་ཙམ་ནི། །
འཇིག་རྟེན་འདིར་ཡང་ག་ལ་རྟག །
གང་དག་གི་ནོར་འདོད་པའི་སྐྱེ་བོ་དག་གིས་ཀྱང་ཆོས་ཉིད་གཙོ་བྱས་ན་་་་་
ལེགས་ཤིང་། ཆོས་ལས་ཉམས་པའི་ནོར་ཙམ་ནི་འཇིག་རྟེན་འདིར་ཡང་རྟག་
པར་མི་འགྱུར་རོ། །
415



ལེགས་བཤད་བསྟན་བཅོས་ཕྱོགས་བསྒྲིགས།
ཧ་ཅང་བྱམས་ཐལ་གཉེན་ལའང་མིན། །
ཤིན་ཏུ་གནོད་ཆེ་དགྲ་ལའང་མིན། །
གཉེན་ལ་རེ་བ་འཁོན་གཞི་སྟེ། །
གནོད་ལན་ཀུན་གྱིས་བསྒྲུབ་པར་སླ། །
ཧ་ཅང་བྱམས་པ་ཐལ་དྲགས་པ་གཉེན་ལ་མ་ཡིན་ལ་ཤིན་ཏུ་གནོད་པ་ཆེན་
པོ་དགྲ་ལའང་མ་ཡིན་ཏེ། གཉེན་ལ་རེ་བ་ནི་འཁོན་པའི་གཞི་ཡིན་ལ་གནོད་པ་
ཅི་ལྟ་བུའི་ལན་ཀུན་གྱིས་སྒྲུབ་པར་སླ་བས་སོ། །
འཇམ་པོས་འཇམ་པོ་འཇོམས་བྱེད་ཅིང་། །
འཇམ་པོས་རྩུབ་པོའང་འཇོམས་པར་བྱེད། །
འཇམ་པོས་ཀུན་འགྲུབ་དེ་ཡི་ཕྱིར། །
འཇམ་ཉིད་རྣོ་ཞེས་མཁས་རྣམས་སྨྲ། །
འཇམ་པོ་དག་གིས་འཇམ་པོ་འཇོམས་པར་བྱེད་པ་ལྟ་ཅི་སྨོས། འཇམ་པོས་
རྩུབ་པོའང་འཇོམས་པར་བྱེད་ནུས་པས་ན་འཇམ་པོས་བྱ་བ་ཀུན་གྲུབ་པ་དེའི་་་
ཕྱིར་དུ་འཇམ་པོ་ཉིད་རྣོ་ཞེས་མཁས་པ་རྣམས་ཀྱིས་སྨྲས་པ་ཡིན་ནོ། །
སུ་ལའང་བདག་གི་དགྲ་ཡིན་པ། །
འགའ་ཡང་བདག་ལ་མི་བྱམས་ཞེས། །
416



ས་སྐྱ་ལེགས་བཤད་ཀྱི་འགྲེལ་བ།
མི་བྱམས་ན་ཡང་དེ་མི་བསྒྲག །
བསྒྲགས་ན་དེ་ཉིད་འབྱེད་པའི་སེལ། །
སུ་ཞིག་ལའང་བདག་གི་དགྲ་ཡིན་ཞེས་པ་དང་། འགའ་ཡང་བདག་ལ་མི་
བྱམས་ཞེས་པ་ནི་མི་བྱམས་ནའང་དེ་ཡིས་དེ་ཉིད་བསྒྲུག་པར་མི་བྱ་ལ། བསྒྲགས་
ན་དེ་ཉིད་དེ་དག་འབྱེད་པའི་སེལ་ཆེན་པོར་འགྱུར་བ་ཡིན་ནོ། །
ངོ་ཚ་ཁྲེལ་ལ་མི་ལྟ་ཞིང༌། །
མཆོད་དང་བརྙས་པའི་ཁྱད་མི་ཤེས། །
ཟས་དང་ནོར་ལ་ཆགས་ལྡན་པ། །
དེ་འདྲའི་གནས་སུ་བསྡད་མི་བྱ། །
ངོ་ཚ་དང་ཁྲེལ་ལ་མི་ལྟ་ཞིང་། མཆོད་པ་དང་བརྙས་པའི་ཁྱད་པར་མི་ཤེས་
ལ། ཟས་དང་ནོར་ལ་ཆགས་པ་དང་ལྡན་པ་དེ་འདྲའི་གནས་སུ་བསྡད་པར་མི་
བྱའོ། །
ཡུལ་གཞན་ལེགས་པར་མ་བརྟགས་པར། །
སྔ་མའི་གནས་ནི་དོར་མི་བྱ། ། །
རྐང་བ་ཡ་གཅིག་མ་བཙུགས་པར། །
གཉིས་ཀ་བཏེགས་ན་འགྱེལ་བའི་རྒྱུ། །
417



ལེགས་བཤད་བསྟན་བཅོས་ཕྱོགས་བསྒྲིགས།
ཡུལ་གཞན་དག་ལེགས་པར་མ་བརྟགས་པར་རང་གི་གནས་སྔ་མོ་དེ་ནི་་་་་
དོར་བར་མི་བྱ་སྟེ། རྐང་བ་ཡ་གཅིག་ས་ལ་མ་ཚུགས་པར་གཉིས་པ་བཏེགས་ན་
འགྱེལ་བའི་རྒྱུ་ཡིན་པ་ལྟ་བུའོ། །
རང་སྤྱོད་འབད་པས་སྦ་བར་བྱ། །
ཕལ་ཆེར་གསལ་བར་བསྟན་པས་ཉམས། །
སྤྲེའུ་ཟློས་གར་མི་བྱེད་ན། །
མགུལ་དུ་ཐག་པ་ཅི་སྟེ་འདོགས། །
རང་གི་སྤྱོད་པ་གང་ཡང་འབད་པས་སྦ་བར་བྱ་དགོས་ཤིང་ཕལ་ཆེར་གྱིས་་
གསལ་བར་བསྟན་པས་རང་ཉིད་ཉམས་པར་འགྱུར་ཏེ། སྤྲེའུས་ཟློས་གར་མི་
བྱེད་ན་དེའི་མགུལ་དུ་ཐག་པ་ཅི་སྟེ་འདོགས་མི་འདོགས་པ་བཞིན་ནོ། །
ཉེས་པ་མངོན་སུམ་མཐོང་ན་ཡང་། །
གནས་མ་ཡིན་ལ་སྨྲ་མི་བྱ། }
ལྟས་ངན་མཐོང་ན་སྨྲ་བ་པོའི། །
ཐོག་ཏུ་འབྱུང་ཞེས་འཇིག་རྟེན་སྒྲོགས། །
ཉེས་པ་མངོན་སུམ་དུ་མཐོང་ནའང་གནས་མ་ཡིན་ན་དེ་ལ་སྨྲ་བར་མི་བྱ་་་
ལྟས་ངན་པ་དག་མཐོང་ན་དེ་ཉིད་སྨྲ་བ་པོའི་ཐོག་ཏུ་འབྱུང་ཞེས་འཇིག་
སྟེ།
418



ས་སྐྱ་ལེགས་བཤད་ཀྱི་འགྲེལ་བ།
རྟེན་ན་སྒྲོགས་པ་དང་མཚུངས་སོ། །
གཞན་གྱིས་བརྙས་པར་འགྱུར་བ་ཡི། །
ནོར་དང་ཟས་ཀྱིས་ཅི་ཞིག་བྱ། །
ཁྱི་ཕག་མི་གཙང་ཟ་བ་ལ། །
མཁས་པ་སུ་ཞིག་ཡིད་སྨོན་བྱེད། །
གཞན་གྱིས་སྨད་ཅིང་བརྙས་པར་འགྱུར་བའི་ནོར་དང་ཟས་ཡོད་ཀྱང་དེ་་་
ཡིས་ཅི་ཞིག་བྱ་སྟེ། ཁྱི་ཕག་གིས་མི་གཙང་བ་ཟ་བ་ལ་མཁས་པ་སུ་ཞིག་གིས་ཡིད་
སྨོན་བྱེད་པ་ལྟ་བུའོ། །
ཕ་རོལ་གནད་དུ་འབེབས་པའི་ཚིག །
དགྲ་བོ་ལ་ཡང་སྨྲ་མི་བྱ། །
བྲག་ཅ་བཞིན་དུ་རང་ཉིད་ལ། །
དེ་མ་ཐག་ཏུ་ལེ་ལན་འབྱུང་། །
ཕ་རོལ་གྱིས་གནད་དུ་འབེབས་པའི་ཚིག་ནི་དགྲ་བོ་ལའང་སྨྲ་བར་མི་རུང་་
སྟེ། བྲག་ཅ་བཞིན་དུ་དེ་མ་ཐག་ཏུ་རང་ཉིད་ལ་ལེ་ལན་འབྱུང་བ་ཡིན་པས་སོ། །
གལ་ཏེ་དགྲ་ལ་གནོད་འདོད་ན། །
419



ལེགས་བཤད་བསྟན་བཅོས་ཕྱོགས་བསྒྲིགས།
རང་ཉིད་ཡོན་ཏན་ལྡན་པར་བྱ། །
དེ་ཡིས་དགྲ་ཡང་སེམས་སྲེག་ཅིང་། །
རང་ཡང་བསོད་ནམས་འཕེལ་བར་འགྱུར། །
གལ་ཏེ་དགྲ་བོ་ལ་གནོད་པ་བྱེད་པར་འདོད་ན་རང་ཉིད་ཡོན་ཏན་དང་་་་
ལྡན་པར་བྱ་དགོས་ཤིང༌། ཡོན་ཏན་དེ་ཡིས་དགྲ་བོ་ཡང་སེམས་སྲེག་ཅིང་རང་
ཉིད་ཀྱང་བསོད་ནམས་འཕེལ་བར་འགྱུར་བ་ཡིན་ནོ། །དེ་ལྟ་བུ་སྔོན་བྱུང་བ་
རྒྱལ་བོ་ཟླ་འོད་ཀྱིས་བྲམ་ཟེ་ལ་མགོ་བོ་སྦྱིན་པར་བྱས་པའི་ཡོན་ཏན་བྱི་མ་སེ་་་་་
ནས་ཐོས་ནས་སྙིང་གས་ཏེ་ཚེ་འཕོས་ཤིང་། རྒྱལ་བོ་ཟླ་འོད་ཀྱིས་སྦྱིན་པའི་ཕ་
རོལ་ཏུ་ཕྱིན་པ་རྫོགས་པ་བཞིན་ཡིན་པས་གོང་དུ་བཤད་པ་ལྟར་རོ། །
མི་བསྲུན་འགྲོ་ལ་བྱམས་སེམས་བསྐྱེད། །
རྩུབ་སྤྱོད་ཁོ་ནས་གདུལ་བར་བྱ། །
རང་གི་ལུས་ལ་ཕན་འདོད་རྣམས། །
གཏར་དཔྱད་ཀྱིས་ནི་ནད་རྣམས་འདོན། །
ཞི་བས་འདུལ་བར་མི་ནུས་པ་མི་སྲུན་པའི་འགྲོ་ལ་བྱམས་པའི་སེམས་རབ་་
ཏུ་བསྐྱེད་ནས་རྩུབ་ཆོས་ཁོ་ནས་གདུལ་བར་བྱ་སྟེ། རང་གི་ལུས་ལ་ཕན་པར་
འདོད་པ་རྣམས་ཀྱིས་གཏར་དཔྱད་ཀྱི་ཐབས་སྣ་ཚོགས་ཀྱིས་ནད་རྣམས་འདོན་་་་
པར་བྱེད་པ་བཞིན་ནོ། །
420



ས་སྐྱ་ལེགས་བཤད་ཀྱི་འགྲེལ་བ།
གནོད་པར་བྱེད་པ་ཆུང་ངུ་ཡང་། །
མྱུར་དུ་བསལ་ལ་འདུམ་པར་བྱ། །
ཡུར་བ་ཆུང་ངུའི་རྗེས་ཞུགས་ནས། །
འོད་པ་ཆེན་པོ་མ་མཐོང་ངམ། །
གནོད་པར་བྱེད་པ་ཆུང་ངུ་ཞིག་ཡིན་ཀྱང་དེ་ཉིད་མྱུར་དུ་བསལ་ནས་་་་་་་
འདུམ་པར་བྱས་ན་ལེགས་ཏེ། ཡུར་བ་ཆུང་ངུ་ཅུང་ཟད་ཀྱི་རྗེས་སུ་ཞུགས་ནས་
འོད་པ་ཆེན་པོ་འབྱུང་བ་མཐོང་བ་བཞིན་ཡིན་པས་སོ། །
མཁས་པས་བྱ་བ་མ་ཡིན་པའི། །
བྱ་བ་ཤེས་ཀྱང་མི་བྱའོ། །
གླང་བོས་དགྲ་སྡེ་བཅོམ་པ་ཡིས། །
རྒྱུན་དུ་རྒྱལ་བོས་བཅིངས་ལ་ལྟོས། །
མཁས་པ་དག་གིས་བྱ་བ་མ་ཡིན་པའི་བྱ་བ་འགའ་ཞིག་ཤེས་ཀྱང་བྱ་བར་་་་
མི་རུང་སྟེ། གླང་བོ་ཆེས་དགྲ་སྡེ་བཅོམ་པར་ནུས་པས་དེ་ཉིད་རྒྱུན་དུ་རྒྱལ་བོས་
བཅིངས་པར་བྱས་པ་ལ་ལྟོས་དང་དེ་ལྟར་རོ། །
རང་ཕྱོགས་སྡང་ཡང་སྤང་མི་བྱ། །
དགྲ་བོ་བྱམས་ཀྱང་འཁུ་མི་བྱ། ། །
421



ལེགས་བཤད་བསྟན་བཅོས་ཕྱོགས་བསྒྲིགས།
བྱ་རོག་བྱ་རོག་གིས་འཚེ་ཡང་། །
ཉིན་མོ་ལོང་བ་བསྟེན་ན་ཕུང་། །
རང་གི་ཕྱོགས་སྡང་ཡང་སྤང་བར་མི་བྱ་ཞིང་དགྲ་བོ་བྱམས་ཀྱང་འཁུ་བར་་
བྱ་མི་རུང་སྟེ། བྱ་རོག་ལ་བྱ་རོག་གིས་འཚེ་ནའང་ཉིན་མོ་ལོང་བ་བསྟེན་ན་ཕུང་
བར་འགྱུར་བ་ལྟ་བུའོ། །དེ་ཡང་བྱ་རོག་གི་བློན་པོ་སྤྲིན་གྱི་ཤུགས་ཅན་གྱིས་འུག་
པའི་རྒྱལ་བོ་འདབ་བཟང་བསྟེན་ནས་ཕུང་བར་བྱས་པ་བཞིན་ཡིན་པས་གོང་དུ་་
བཤད་པ་ལྟར་རོ། །
བྱ་བ་ཆེ་ཆུང་གང་བྱེད་ཀྱང་། །
མཁས་པས་རྟག་ཏུ་བསྒྲིམས་ཏེ་བྱ། །
སེང་གིས་རི་བོང་གླང་ཆེན་གཉིས། །
གསོད་པའི་ཚེ་ན་སྒྲིམ་ཀློད་མེད། །
བྱ་བ་ཆེ་ཆུང་གང་བྱེད་པའི་ཚེ་ནའང་མཁས་པས་རྟག་ཏུ་ལེགས་པར་་་་་
བསྒྲིམས་ནས་བྱ་དགོས་ཏེ། སེང་གེས་རི་བོང་གསོད་པ་དང་གླང་བོ་ཆེ་གསོད་པ་
དེའི་ཚེ་ན་དེ་གཉིས་ཆེ་ཆུང་གི་སྒྲིམ་ཀློད་མེད་པ་ལྟ་བུའོ།
ཡོན་ཏན་ལྡན་པ་མི་བཀུར་བའི། །
གནས་དེར་མཁས་པ་སུ་ཞིག་སྡོད། །
422



ས་སྐྱ་ལེགས་བཤད་ཀྱི་འགྲེལ་བ།
ཆུ་ཤེལ་མེ་རྡོར་བྱེད་པ་ཡི། །
ཡུལ་དེར་ཆུ་ཤེལ་འཚོང་ངམ་ཅི། །
ཡོན་ཏན་དང་ལྡན་པ་བཀུར་བར་མི་བྱེད་པའི་གནས་དེར་མཁས་པ་སུ་་་་
ཞིག་སྡོད་པར་མི་བྱ་སྟེ། ཆུ་ཤེལ་མེ་རྡོར་བྱེད་པའི་ཡུལ་དེར་ཆུ་ཤེལ་འཚོང་བར་
མི་བྱེད་པ་བཞིན་ནོ། །
མཁས་པས་གཞན་ལ་བཤད་པའམ། །
ཡང་ན་ཞི་བའི་གནས་སུ་བསྒྲུབ། །
ནོར་བུ་སྤྱི་གཙུག་རྒྱན་བྱེད་དམ། །
མིན་ན་རྒྱུ་མཚོའི་གླིང་ན་གནས། །
མཁས་པ་དག་གིས་དམ་པའི་ཆོས་གཞན་ལ་བཤད་པའམ། ཡང་ན་ཞི་བའི་
གནས་སུ་ལེགས་པར་བསྒྲུབ་པར་བྱ་སྟེ། ནོར་བུ་སྤྱི་གཙུག་གི་རྒྱུན་བྱེད་པའམ།
མ་ཡིན་ན་རྒྱ་མཚོའི་གླིང་ན་གནས་པ་དང་མཚུངས་སོ། །
བདག་པས་མཐོ་བའི་དམ་པ་ལ། །
བསྙེན་ན་བདག་ལ་ཕན་པ་སྒྲུབ། །
ལྷུན་པོའི་ངོས་ལ་གནས་པ་ཡི། །
བྱ་རྣམས་གསེར་དུ་སྣང་བར་འགྱུར། །
423



ལེགས་བཤད་བསྟན་བཅོས་ཕྱོགས་བསྒྲིགས།
བདག་ཅག་པས་མཐོ་བའི་དམ་པ་ལ་བསྙེན་ན་བདག་ཉིད་ལ་ཕན་པར་་་་་
འགྲུབ་པར་འགྱུར་ཏེ། གསེར་གྱི་ལྷུན་པོའི་ངོས་ལ་གནས་པའི་འདབ་ཆགས་
རྣམས་ཀྱང་གསེར་དུ་སྣང་བར་འགྱུར་བ་ལྟ་བུའོ། །
ཆེན་པོ་ཕྲག་དོག་ལྡན་པ་ལ། །
བརྟེན་ན་ཆེན་པོ་ཐོབ་མི་འགྱུར། }
ཉི་མའི་འོད་ལ་ཉེ་བ་ཡིས། །
ཟླ་བ་མར་ངོར་གྱུར་ལ་ལྟོས། །
ཆེན་པོ་ཕྲག་དོག་ཅན་ལ་བརྟེན་ན་ཆེན་པོ་ཐོབ་པར་མི་འགྱུར་ཏེ། ཉི་མའི་
འོད་ལ་ཉེ་བས་དེའི་ནུས་པས་ཟླ་བ་མར་ངོར་གྱུར་པ་ལ་ལྟོས་དང་དེ་ལྟ་བུའོ། །
མི་གང་མཛའ་བ་མི་བརྟན་པ། །
དེ་དང་འགྲོགས་པར་སུ་ཞིག་འཐམ། །
ནམ་མཁའི་འཇའ་ཚོན་མདོག་མཛེས་ཀྱང་། །
རྒྱུན་དུ་རེ་ན་བླུན་པོ་འཁྲུལ། །
མི་གང་ཞིག་མཛའ་བ་མི་བརྟན་པ་དེ་དང་གྲོགས་པོར་སུ་ཞིག་གིས་འཐམ་་
དུ་མི་རུང་སྟེ། ནམ་མཁའི་འཇའ་ཚོན་མདོག་ཤིན་ཏུ་ལེགས་ཀྱང་རང་གི་རྒྱན་དུ་
རེ་ན་བླུན་པོ་འཁྲུལ་བ་ཡིན་པ་བཞིན་ནོ། །
424



ས་སྐྱ་ལེགས་བཤད་ཀྱི་འགྲེལ་བ།
བདག་ཉིད་གང་ལ་མི་དགའ་བ། །
གཞན་ལ་ཀུན་ཏུ་དེ་མི་བྱ། །
གཞན་གྱིས་ཅུང་ཟད་གཙེས་པའི་ཚེ། །
རང་ལ་བསམ་པ་ཅི་འབྱུང་སོམས། །
བདག་ཉིད་གང་ལ་མི་དགའ་བ་དེ་ནི་གཞན་ལ་རྣམ་པ་ཀུན་ཏུ་དེ་ལྟར་མི་་་
བྱ་སྟེ། གཞན་གྱིས་རང་ལ་ཅུང་ཟད་གཙེས་པའི་ཚེ་ན་རང་ལ་བསམ་པ་ཅི་ལྟ་བུ་
འབྱུང་བ་བསམ་པར་བྱས་ན་རྟོགས་པར་འགྱུར་བས་སོ། །
གང་ཞིག་བདག་ཉིད་གང་དགའ་བ། །
དེ་ཉིད་གཞན་ལ་སྦྱར་བྱས་ན། །
གཞན་གྱིས་བདག་ལ་གང་དགའ་བ། །
དེ་ཡི་ཚུལ་གྱིས་མཆོད་པར་འགྱུར། །
གང་ཞིག་བདག་ཉིད་གང་ལ་དགའ་བ་དེ་ཉིད་ནི་གཞན་ལ་དེ་ལྟར་སྦྱར་་་་་
བར་བྱས་ན་ལེགས་ཏེ། གཞན་གྱིས་བདག་ལ་གང་དགའ་བ་དེའི་ཚུལ་གྱིས་
མཆོད་པར་འགྱུར་བ་ཡིན་པས་སོ། །
དམུ་རྒོད་རྣམས་དང་མཛའ་བ་དང་། །
རྩོད་པ་གཉིས་ཀ་མཁས་པས་སྤང་། །
425



ལེགས་བཤད་བསྟན་བཅོས་ཕྱོགས་བསྒྲིགས།
འགྲས་པ་དང་ནི་འདྲིས་པའི་ཚུལ། །
གཉིས་ཀ་སྟེག་ལ་བྱར་མི་རུང་། །
དམུ་རྒོད་ཀྱི་སེམས་ཅན་རྣམས་དང་མཛའ་བ་དང་རྩོད་པ་གཉིས་ཀ་་་་་་
མཁས་པས་སྤངས་དགོས་ཏེ། འགྲས་པ་དང་ནི་འདྲིས་པའི་ཚུལ་གཉིས་ཀ་སྟེག་
ལ་བྱ་བར་མི་རུང་བ་བཞིན་ནོ། །
དམ་པ་དག་ལ་བསྟེན་པ་དང་། །
མཁས་པ་དག་ལ་འདྲི་བ་དང་། །
གཞུང་བཟང་བོ་དང་འགྲོགས་པ་ནི། །
སུ་ལ་ཡོད་པ་རྒྱུན་དུ་བདེ། །
སྐྱེ་བོ་དམ་པ་དག་ལ་བསྟེན་པ་དང་མཁས་པ་རྣམས་ལ་ལེགས་པར་འདྲི་བ་
དང་། གཞུང་བཟང་བ་དང་འགྲོགས་པ་དང་གསུམ་པོ་ནི་སུ་ལ་ཡོད་པ་ན་དེ་
ཉིད་རྒྱུན་དུ་བདེ་བ་ཡིན་ནོ། །
དུས་སུ་མ་བབ་པ་ཡི་གཏམ། །
གང་སྨྲ་དེ་ལ་ཀུན་གྱིས་བརྙས། །
མང་བོ་སྨྲ་བའི་གཏམ་ཚིག་ལས། །
སྨྱོན་པར་རྗེས་སུ་མི་དཔོག་གམ། །
426



ས་སྐྱ་ལེགས་བཤད་ཀྱི་འགྲེལ་བ།
དུས་སུ་མ་བབ་པའི་གཏམ་གང་གིས་སྨྲ་ན་དེ་ལ་ཀུན་གྱིས་བརྙས་པར་་་་་་
འགྱུར་ཏེ། གཏམ་ཤིན་ཏུ་མང་བོ་སྨྲ་བའི་གཏན་ཚིག་ལས་དེ་ཉིད་སྨྱོན་པར་རྗེས་
སུ་དཔོག་པར་འགྱུར་བ་བཞིན་ནོ། །
ཉམ་ཆུང་རྣམས་ཀྱིས་རང་ཉིད་ཀྱི། །
སྨྲ་བ་ཐམས་ཅད་འཁྲུལ་བར་བསམ། །
དེ་ལྟར་གོ་ནས་མི་སྨྲ་བའི། །
མི་ལ་གཞན་གྱིས་བཀུར་བ་ཉེ། །
སྐྱེ་བོ་ཉམ་ཆུང་རྣམས་ཀྱིས་རང་ཉིད་ཀྱི་སྨྲ་བ་ཐམས་ཅད་འཁྲུལ་བ་ཡིན་་་་
པར་བསམ་སྲིད་ཅིང་། དེ་ལྟར་གོ་ནས་མང་བོ་མི་སྨྲ་བའི་མི་དེ་ལ་གཞན་གྱིས་
བཀུར་བ་ཉེ་བ་ཡིན་ནོ། །
ཡུལ་དང་དུས་ལ་བབ་པའི་ཚེ། །
རབ་ཏུ་བསྒྲིམས་ཏེ་ལན་འགའ་སྨྲ། །
ལེགས་བཤད་ཡིན་ཡང་མང་གྱུར་ན། །
ཚོང་ཟོང་ལྷག་བཞིན་བྲིན་མི་འགྱུར། །
ཡུལ་དང་དུས་ལ་བབ་པའི་ཚེ་ན་རབ་ཏུ་བསྒྲིམ་པར་བྱས་ཏེ། ལན་འགའ་
ཞིག་སྨྲ་དགོས་ལ། དེའང་ལེགས་བཤད་ཡིན་ནའང་ཧ་ཅང་མང་བར་གྱུར་ན་
427



ལེགས་བཤད་བསྟན་བཅོས་ཕྱོགས་བསྒྲིགས།
ཚོང་ཟོང་ལྷག་པ་བཞིན་དུ་བྲིན་པར་མི་འགྱུར་བ་ཡིན་ནོ། །
རང་སྐྱོན་མཁས་པ་རྣམས་ཀྱིས་ཀྱང་། །
སྐྱོན་དུ་གོ་བ་ཤིན་ཏུ་དཀའ། །
མང་བོས་བདག་ལ་དེ་སྒྲོགས་ན། །
སྐྱོན་ཅན་ཡིན་པར་རྗེས་སུ་དཔོག །
རང་གི་སྐྱོན་མཁས་པ་རྣམས་ཀྱིས་ཀྱང་སྐྱོན་དུ་གོ་ཞིང་ཤེས་པ་ཤིན་ཏུ་་་་་
དཀའ་ཞིང་། མང་བོས་བདག་ལ་དེ་སྒྲོགས་པར་བྱེད་ན་སྐྱོན་ཅན་ཡིན་པར་རྗེས་
སུ་དཔག་པར་བྱ་དགོས་སོ། །
གོ་ཡང་སྐྱོན་དེ་མི་འདོར་ན། །
མི་དེ་གདོན་གྱིས་བཏབ་པ་ཡིན། །
ད་དུང་གཉེན་པོ་མི་འཇུག་ན། །
མི་ཡིན་སྙམ་དུ་མ་སེམས་ཤིག །
རང་སྐྱོན་དེ་གཞན་གྱིས་སྒྲོག་ཀྱང་ད་དུང་གཉེན་པོ་མི་འཇུག་ན་རང་ཉིད་་
མི་ཡིན་ནོ་སྙམ་དུ་མ་སེམས་ཤིག
ཅུང་ཟད་བསམ་པ་ཡོད་རྣམས་ཀྱིས། །
428



ས་སྐྱ་ལེགས་བཤད་ཀྱི་འགྲེལ་བ།
སྐྱོན་དེ་བརྣག་ལ་གདོན་པར་བྱ། །
དེ་ལྟར་གཉེན་པོ་སྤྱོད་པ་ཡི། །
མི་དེ་གོང་ནས་གོང་དུ་འགྲོ། །
བསམ་པ་ཅུང་ཟད་ཡོད་པ་རྣམས་ཀྱིས་རང་གི་སྐྱོན་དེ་བརྣག་ལ་གདོན་་་་་་
པར་བྱ་དགོས་ལ། དེ་ལྟར་དེའི་གཉེན་པོ་སྤྱོད་པར་ཤེས་པའི་མི་དེ་གོང་ནས་
གོང་དུ་འགྲོ་བ་ཡིན་ནོ། །
བློ་དང་ལྡན་པའམ་བྱམས་ཀྱང་རུང་། །
བསྒོ་བ་ཉན་པའམ་དཔའ་ཡང་རུང་། །
གཞན་གྱི་བྱ་བ་མི་ཤེས་ཀྱང་། །
དེ་དང་དེ་ཡི་སྤྱོད་པས་སྐྱོང་། །
གང་ཞིག་བློ་དང་ལྡན་པའི་བྱམས་པ་བྱེད་ཀྱང་རུང་ཞིང་བསྒོ་བ་ཉན་་་་་་་
པའམ། རབ་ཏུ་དཔའ་ཡང་རུང་ལ། གཞན་གྱི་བྱ་བ་དག་མི་ཤེས་ཀྱང་། དེ་དང་
དེའི་སྤྱོད་པས་ལེགས་པར་སྐྱོང་དགོས་སོ། །
མི་བསྲུན་པ་ཡི་འབྲེལ་བ་དང་། །
རིང་ནས་འགྲོགས་ཀྱང་སྤངས་ན་བདེ། །
རྟག་ཏུ་འགུལ་བའི་སོ་བཟང་ཡང་། །
429



ལེགས་བཤད་བསྟན་བཅོས་ཕྱོགས་བསྒྲིགས།
བཏོན་ན་བདེ་ཞེས་རྒན་པོ་སྨྲ། །
མི་བསྲུན་པའི་འབྲེལ་བ་དང་རིང་ནས་འགྲོགས་པ་ཡིན་ནའང་སྤངས་་་་
བདེ་སྟེ། རྟག་ཏུ་འགུལ་བའི་སོ་བཟང་ནའང་བཏོན་ན་བདེ་ཞེས་རྒན་པོ་དག་
གིས་སྨྲ་བ་ལྟ་བུའོ། །
རྒྱུན་དུ་འཁང་ཞིང་འཁོར་བ་ཡི། །
འབྲེལ་བ་ཅུང་ཟད་བྱིན་ལ་བསྐྲད། །
སྦྲུལ་གྱིས་ཟིན་པའི་རྨ་དག་ནི། །
གཅོད་མ་ནུས་ན་སྲོག་དང་འབྲལ། །
དུས་རྒྱུན་དུ་འཁང་ཞིང་འཁོར་བའི་འབྲེལ་བ་དག་ལ་ཅུང་ཟད་བྱིན་པ་དེ་་
ཉིད་བསྐྲད་པར་མ་བྱས་ན་མི་རུང་སྟེ། དུག་སྦྲུལ་གྱིས་ཟིན་པའི་སོར་མོ་ནི་
གཅོད་པར་མ་ནུས་ན་སྲོག་དང་བྲལ་བར་འགྱུར་བ་བཞིན་ནོ། །
གལ་ཏེ་ཆེན་པོ་ཐོབ་གྱུར་ན། །
ཕྲན་ཚེགས་གཞན་ལ་སེར་སྣ་སྤང་། །
ཡུལ་འཁོར་དབང་དུ་འདུ་བ་ན། །
དབྱིག་ལ་སེར་སྣ་བྱེད་དམ་ཅི། །
གལ་ཏེ་ཆེན་པོ་ཐོབ་པར་གྱུར་པ་ན་ནོར་ལེགས་པ་ཕྲན་ཚེགས་གཞན་ལ་་་་
430



ས་སྐྱ་ལེགས་བཤད་ཀྱི་འགྲེལ་བ།
སེར་སྣ་སྤང་དགོས་ཏེ། ཡུལ་འཁོར་དབང་དུ་འདུ་བར་གྱུར་ན་དབྱིག་ལ་སེར་སྣ་
མི་བྱེད་པ་དང་མཚུངས་སོ། ། །
མཁས་པ་ལོངས་སྤྱོད་གསོག་འདོད་ན། །
ཆ་ཤས་སྦྱིན་པ་སྲུང་བ་ཆེ། །
ཁྲོན་པའི་ཆུ་ནི་འཕེལ་འདོད་ན། །
འཆུ་བ་ཉིད་ནི་གདམས་ངག་ཡིན། །
མཁས་པ་དག་གིས་ལོངས་སྤྱོད་གསོག་པར་འདོད་ན་དེའི་ཆ་ཤས་སྦྱིན་པ་་་
བྱས་ན་བསྲུང་བ་ཆེན་པོ་ཡིན་ཏེ། ཁྲོན་པའི་ཆུ་ནི་འཕེལ་བར་འདོད་ན་བཅུས་
ན་མང་དུ་འགྱུར་བ་ཉིད་ནི་གདམས་ངག་ཡིན་པ་ལྟ་བུའོ། །
གང་ཞིག་ཕུན་སུམ་ཚོགས་འདོད་ན། །
དེ་ཡིས་འདུ་འགོད་མང་དུ་བྱ། །
འདུ་འཛི་སྡུག་བསྔལ་རྒྱུར་མཐོང་ན། །
ཕུན་སུམ་ཚོགས་པའི་རེ་བ་ཐོངས། །
གང་ཞིག་ཕུན་སུམ་ཚོགས་པ་འདོད་ན་དེ་ཡིས་རྟག་ཏུ་འདུ་འགོད་མང་དུ་་
བྱས་ན་འགྲུབ་ལ། འདུ་འཛི་སྡུག་བསྔལ་གྱི་རྒྱུར་མཐོང་ན་དེ་ཡིས་ཕུན་སུམ་
ཚོགས་པའི་རེ་བ་གཏང་དགོས་པ་ཡིན་ནོ། །
432



ལེགས་བཤད་བསྟན་བཅོས་ཕྱོགས་བསྒྲིགས།
བྱ་བ་གང་ཞིག་བསྒྲུབ་ན་ཡང་། །
སྐྱོན་དང་ཡོན་ཏན་གཉིས་གཉིས་སོམས། །
གཉིས་ཀ་མཉམ་ཡང་སྤང་དགོས་ན། །
ཉེས་པ་ཤས་ཆེ་སྨོས་ཅི་དགོས། །
བྱ་བ་གང་ཞིག་བསྒྲུབ་པའི་ཚེ་ནའང་སྐྱོན་དང་ཡོན་ཏན་གཉིས་ལེགས་་་་
པར་བསམ་པར་བྱས་ནས་སྐྱོན་དང་ཡོན་ཏན་གཉིས་ཀ་མཉམ་ནའང་སྤངས་་་་
དགོས་ན་ཉེས་པ་ཤས་ཆེ་བ་ལྟ་ཅི་སྨོས་ཏེ་སྤངས་དགོས་སོ། །
མཁས་པ་དྲང་བོ་གུས་པས་བསྟེན། །
མཁས་པ་གཡོ་ཅན་ཤེས་ན་གཟབ། །
རྨོངས་པ་དྲང་བོ་བྱམས་པས་བསྐྱང་། །
རྨོངས་པ་གཡོ་ཅན་མྱུར་དུ་སྤང་། །
མཁས་པ་དྲང་བོ་དག་གུས་པས་སྟེན་པར་བྱ་ཞིང་། མཁས་པ་གཡོ་ཅན་དེ་
ལྟར་ཡིན་པར་ཤེས་ནས་གཟབ་དགོས་ལ། རྨོངས་པ་དྲང་བོ་བྱམས་པས་བསྐྱང་
བར་བྱ་ཞིང་། རྨོངས་པ་གཡོ་ཅན་མྱུར་དུ་སྤང་བར་བྱ་དགོས་སོ། །
ནོར་དང་གཡོག་འཁོར་མེད་ན་ཡང་། །
མཛའ་བོ་བློ་ལྡན་གྲོགས་ཡོད་ན། །
432



ས་སྐྱ་ལེགས་བཤད་ཀྱི་འགྲེལ་བ།
དུད་འགྲོས་ཀྱང་ནི་དོན་འགྲུབ་ན། །
མི་ཡི་འགྲོ་བས་སྨོས་ཅི་དགོས། །
ནོར་དང་གཡོག་འཁོར་མང་བོ་མེད་ནའང་མཛའ་བོ་བློ་དང་ལྡན་པ་་་་་་
གྲོགས་སུ་ཡོད་ན་དུད་འགྲོས་ཀྱང་དོན་འགྲུབ་པར་འགྱུར་ན། མིའི་འགྲོ་བས་
དོན་འགྲུབ་ལ་ལྟ་སྨོས་ཀྱང་ཅི་དགོས་སོ། །དེ་ཡང་དུད་འགྲོས་དོན་འགྲུབ་པ་ནི་
ཅི་ལྟ་བུ་ཞེ་ན། བྱི་བ་དབྱིག་ལྡན་དང་རུས་སྦལ་དལ་གྱིས་འགྲོ་བ་ལ་སོགས་པའི་
ལོ་རྒྱུས་བཞིན་ཡིན་ལ་འོག་ནས་འབྱུང་བ་ལྟར་རོ། །
གང་ཞིག་ཤེས་པའི་བྱ་བ་བསྒོ། །
མི་ནུས་པ་ལ་འགའ་མི་སྦྱར། །
ཆུ་ལ་ཤིང་རྟས་མི་བགྲོད་དེ། །
ཐང་ལ་གྲུ་ཡིས་ཇི་ལྟར་འགྲོ། །
གང་ཞིག་གཞན་ལ་དེ་ཡིས་ཤེས་པའི་བྱ་བ་བསྒོ་ཞིང་། དེ་ཡིས་མི་ནུས་པའི་
བྱ་བ་འགའ་ཡང་སྦྱར་བར་མི་བྱ་སྟེ། ཆུ་ལ་ཤིང་རྟས་བགྲོད་པར་མི་ནུས་ཤིང་
ཐང་ལ་གྲུ་ཡིས་ཇི་ལྟར་དུ་འགྲོ་ཚུལ་མེད་པ་བཞིན་ནོ། །
ཡུན་རིང་འཁོན་པའི་དགྲ་བོ་དང་། །
མཛའ་བ་བྱེད་ཀྱང་བསྲེ་མི་བྱ། །
433



ལེགས་བཤད་བསྟན་བཅོས་ཕྱོགས་བསྒྲིགས།
ཤིན་ཏུ་ཁོལ་བའི་ཆུ་ཡིས་ཀྱང་། །
མེ་དང་ཕྲད་ན་མི་གསོད་དམ། །
ཡུན་རིང་དུ་འཁོན་པའི་དགྲ་བོ་དང་མཛའ་བོ་བྱེད་ཀྱང་སེམས་ལེགས་་་་་
པར་བསྲེ་བར་བྱ་མི་རུང་སྟེ། ཤིན་ཏུ་ཁོལ་བའི་ཆུ་ཉིད་ཀྱང་མེ་དང་འཕྲད་ན་མེ་
གསོད་པར་བྱེད་པ་བཞིན་ཡིན་པས་སོ། །
གཞུང་བཟང་ངོ་ཚ་ཁྲེལ་ཡོད་ན། །
དགྲ་བོ་ལ་ཡང་ཡིད་བརྟན་རུང་། །
གཞུང་བཟང་དགྲ་ལ་སྐྱབས་སོང་བས། །
སྲོག་གི་བར་དུ་བསྐྱབས་པ་ཐོས། །
སྐྱེ་བོ་གཞུང་བཟང་ཞིང་ངོ་ཚ་དང་ཁྲེལ་ཡོད་ན་དགྲ་བོ་ཡིན་ནའང་དེ་ལ་་་་
ཡིད་བརྟན་དུ་རུང་སྟེ། གཞུང་བཟང་བ་དེ་ལྟ་བུའི་དགྲ་བོ་ལ་གང་གིས་སྐྱབས་
སུ་སོང་བས་དེ་ཡིས་རང་གི་སྲོག་ལ་བབ་ཀྱི་བར་དུ་སྐྱབས་ཞེས་ཐོས་པ་བཞིན་ནོ།།
དེ་ཡང་ལྷ་གཞོན་ནུ་ཀརྟི་ཀ་དང་ལྷ་མ་ཡིན་སྐར་མའི་ལྷས་ལོ་སྟོང་དུ་གཡུལ་སྤྲད་
དེ། མཐར་ཨུ་མས་བུ་ཀརྟི་ཀ་ལ་གཟི་མདུང་བྱིན་ཏེ་སྐར་མ་བསད་དོ། །དེའི་
འཁོར་རྣམས་ཀྱིས་གཞོན་ནུ་དེའི་ཞང་བོ་ལ་གནས་བཅས་པ་ལས། དེ་ཞང་བོའི་
ཐད་དུ་སོང་ནས། རྒྱལ་བོའི་ལུགས་ལ་དགྲའི་ལྷག་མ་བཞག་པར་མ་བཤད་པས།
འདི་རྣམས་ཐོངས་ཤིག་ཅེའོ། །དེས་དེ་ཐམས་ཅད་ནི་བདག་ལ་བརྟེན་ནོ་སྙམ་དུ་
434



ས་སྐྱ་ལེགས་བཤད་ཀྱི་འགྲེལ་བ།
བསམ་སྟེ། འདི་སྐད་དུ༔ རྩ་བ་འཕྲལ་དུ་འཇུས་པ་དེ་དག་ནི། །མ་ལུས་རྩ་བའི་
ཚོགས་ནི་ཚད་གྱུར་ནས། འཛིན་པའམ་ལྷན་ཅིག་ལྷུང་བ་ཉིད་དུ་འགྱུར། །
སེམས་དང་ལྡན་པ་རྣམས་ལ་སྨོས་ཅི་དགོས། ཞེས་ཏེ་མ་སྤྲད་དོ། །ཚ་བོས་སྨྲས་
པ། དེ་ལྟ་ན་སྟོབས་ཀྱིས་བླང་བར་བྱའོ། །ཞེས་ཏེ་གཡུལ་བཀྱེ་བ་ལས་ཞང་བོ་ལ་
མདུང་བསྣུན་ནས་བསད་དེ་དཔུང་ཚོགས་ཕྲོགས་སོ་ཞེས་གྲགས་སོ། ：
རང་ལ་ངན་སེམས་མེད་ཅེས་ཏེ། །
ཕལ་བ་ཀུན་ལ་ཡིད་མི་བརྟན། །
རི་དྭགས་རྒྱུན་དུ་སེམས་བཟང་ཡང་། །
མཆེ་བ་ཅན་རྣམས་ཟས་སུ་བསྒོམ། །
རང་ལ་ངན་སེམས་མེད་ཅེས་སྙམ་སྟེ་ཕལ་བ་ཀུན་ལ་ཡིད་བརྟན་དུ་མི་རུང་
སྟེ། རི་དྭགས་རྒྱུན་དུ་སེམས་བཟང་བོ་ཡིན་ནའང་མཆེ་བ་ཅན་རྣམས་ཀྱིས་རི་
དྭགས་ཟས་སུ་སྒོམ་པ་དང་འདྲ་བ་ཡིན་ནོ། །དེ་ལྟ་བུ་དེ་བྱང་ཆུབ་སེམས་དཔའ་
སྤྲེའུའི་ལུས་སུ་གྱུར་པའི་ཚེ་ན་གཅོང་རོང་ནས་ཕྱུངས་པའི་མིས་ཇི་ལྟར་བྱས་པ་་་
བཞིན་ཡིན་ཏེ་གོང་དུ་བཤད་པ་དེ་འདིར་ཡང་འོས་སོ། །
བླུན་པོ་ལོག་པའི་ལམ་འགྲོ་ན། །
བླུན་པོ་ཉིད་དུ་གོ་བས་ཆོག །
435



ལེགས་བཤད་བསྟན་བཅོས་ཕྱོགས་བསྒྲིགས།
མཁས་པ་ལོག་པའི་ལམ་འགྲོ་ན། །
རྒྱུ་མཚན་གང་ཞིག་དཔྱད་དགོས་སོ། །
བླུན་པོ་ལོག་པའི་ལམ་ནས་འགྲོ་ན་བླུན་པོ་ཉིད་དུ་གོ་བས་ཆོག་ཅིང་།
མཁས་པ་ལོག་པའི་ལམ་དུ་འགྲོ་ན་དེ་ལ་རྒྱུ་མཚན་གཞན་ཞིག་ཡོད་དེ་ལེགས་་་་
པར་དཔྱད་པར་བྱ་དགོས་སོ། །
མཁས་པས་ལོངས་སྤྱོད་ལྷག་པར་སྤྱད། །
མི་སྟེར་ན་ཡང་འཕྲོག་པ་མེད། །
ལོངས་སྤྱོད་ཉམས་པའི་ས་ཕྱོགས་སྤང་། །
མི་འཕྲོག་ན་ཡང་བརྙ་སྐྱིས་འཇོམས། །
མཁས་པས་ལོངས་སྤྱོད་ལྷག་པར་སྤྱད་པ་ལས་མི་སྟེར་ནའང་འཕྲོག་པ་་་་་
མེད་ལ། ལོངས་སྤྱོད་ཉམས་པའི་ས་ཕྱོགས་ཀྱིས་མི་འཕྲོག་ནའང་བརྙ་བ་དང་
བསྐྱི་བ་ལ་སོགས་ཀྱིས་འཇོམས་པར་བྱེད་པ་ཡིན་ནོ། །
རང་གིས་ལེགས་པར་ཤེས་ན་ཡང་། །
བྱ་བ་ཐམས་ཅད་གྲོས་ཀྱིས་བསྒྲུབ། །
མི་གང་གྲོས་ལ་མི་དགའ་བ། །
འགྱོད་པ་རིན་གྱིས་ཉོ་བ་ཡིན། །
43



ས་སྐྱ་ལེགས་བཤད་ཀྱི་འགྲེལ་བ།
རང་གིས་ལེགས་པར་ཤེས་པ་ཡིན་ནའང་བྱ་བ་ཐམས་ཅད་གྲོས་ཀྱིས་སྒྲུབ་་་
པར་བྱ་དགོས་ཏེ། མི་གང་ཞིག་གྲོས་ལ་མི་དགའ་བ་དེ་ཡིས་འགྱོད་པ་རིན་གྱིས་
ཉོ་བ་ཡིན་པས་སོ། །
ཉམ་ངའི་གྲོས་དགུ་བྱེད་པ་ན། }
མཛའ་ཡང་གསུམ་དུ་གྲོས་མི་བྱ། །
རོ་ལངས་སྒྲུབ་པའི་གྲོགས་ངན་ན། །
ཐོག་མར་སྒྲུབ་པོ་ཟ་བར་འགྱུར། །
ཉམ་ངའི་གྲོས་དག་བྱེད་པའི་ཚེ་ན་མཛའ་བོ་ཡིན་ཡང་གསུམ་དུ་གྲོས་པར་་
བྱ་མི་རུང་སྟེ། རོ་ལངས་སྒྲུབ་པ་ལ་གྲོགས་ངན་ན་ཐོག་མར་སྒྲུབ་པ་བོ་ཟ་བར་
འགྱུར་བ་བཞིན་ནོ། །
ལེན་ཤེས་སྙོམས་པར་གཏོང་ལ་མཁས །
དུལ་ཞིང་ཀུན་གྱི་ངོ་བསྲུང་བ། །
འཇིགས་མེད་བྱས་པ་ཆུད་མི་གཟིན། །
མི་དེས་འདོད་ན་ས་ཀུན་ཐོབ། །
གནས་ཡིན་པ་ལས་ལེན་པར་ཤེས་ཤིང་སྦྱིན་པ་ཀུན་ལ་སྙོམས་པར་གཏོང་་་་
བ་ལ་མཁས་པ། དུལ་ཞིང་ཀུན་གྱི་ངོ་བསྲུང་བ། འཇིགས་པ་མེད་པ། བྱས་པ་
437



ལེགས་བཤད་བསྟན་བཅོས་ཕྱོགས་བསྒྲིགས།
ཆུད་མི་གཟན་པ། དེ་དག་ལྡན་པའི་མི་དེས་རང་གིས་འདོད་ན་ས་ཀུན་ཐོབ་
པར་འགྱུར་བ་ཡིན་ནོ། །
གལ་ཏེ་དགྲ་བོ་སྐྱབས་འོང་ན། །
དེ་ལ་མཆོད་ནས་སྙན་པ་བརྗོད། །
ཁཱ་ཏིས་བྱི་བ་ལ་བརྟེན་ནས། །
བདེ་བ་ཐོབ་ཅེས་སྔོན་རབས་སྨྲ། །
གལ་ཏེ་རང་ལ་དགྲ་བོ་སྐྱབས་སུ་འོངས་ན་དེ་ལ་མཆོད་ནས་སྙན་པ་དག་་་་
བརྗོད་དགོས་ཏེ། བྱ་ཁྭ་ཏས་བྱི་བ་དབྱིག་ལྡན་ལ་བརྟེན་ནས་རང་ཉིད་ལ་བདེ་
བ་ཐོབ་པ་ལྟར་རོ། །དེ་ཡང་བྱི་བ་དབྱིག་ལྡན་དང་། ཕུག་རོན་རི་མོའི་མགྲིན་པ་
ཅན་གཉིས་གྲོགས་པོ་ཡིན་ལ། དེ་འཁོར་དང་བཅས་པ་བྱ་རྒྱས་ཟིན་པ་ན། དེའི་
འཁོར་རྣམས་འཕུར་འདོད་པ་ལ་ཇོ་བོ་ན་རེ། ཁྱེད་རྣམས་དེ་ལྟར་མ་བྱེད་པར་
ཁོ་བོ་གང་བྱེད་པ་དེ་གྱིས་ཤིག་ཅེའོ། །དེ་ཐམས་ཅད་ཐི་བ་ཐབས་ཀྱིས་བསྡད་པ་
དང་། རྒན་པོ་དེའི་བསམ་པ་ལ་དེ་ཐམས་ཅད་ཟིན་སྙམ་ནས་བྱ་རྒྱ་བཏང་བ་
དང་། དེའི་མོད་ལ་ཇོ་བོ་འཕུར་བས་ཐམས་ཅད་ཀྱང་དུས་མཉམ་དུ་འཕུར་ཏེ་
སོང་ངོ༌། །དེ་ནས་དེ་རྣམས་གྲོགས་པོའི་དྲུང་དུ་བབས་ཏེ། ཀྱེ་བཟང་བོ་དབྱིག་
ལྡན་ཁྱེད་ཀྱིས་འདིར་སྤྱོན་དང་། དེ་འོངས་ཏེ་ཁྱོད་ཅི་ཉེས་བྱས་པས། ངེད་
ཐམས་ཅད་བྱ་རྒྱས་བཅིངས་པ་འདིའོ། །འདི་ད་ཁྱོད་ཀྱིས་ཆོད་ཅིག དེ་བཞིན་
438



ས་སྐྱ་ལེགས་བཤད་ཀྱི་འགྲེལ་བ།
དུ་བྱའོ། །སྔོན་ལ་ཁྱོད་ཀྱི་རྒྱུ་འདི་བཅད་དམ། ཕུག་རོན་ན་རེ། མ་ཡིན་ཏེ་སྔོན་
ལ་ངའི་འཁོར་རྣམས་ཀྱིའོ། །དེ་ནས་བདག་གིའོ། །དེ་ལྟར་བྱས་པས་ཐམས་ཅད་
བྱ་རྒྱ་ལས་ཐར་རོ། །དེ་ལྟ་བུའི་ལོ་རྒྱུས་དེ་གསང་བར་རྒྱུ་བའི་བྱ་རོག་ཅེས་བྱ་བ་
ཞིག་ཡོད་པས་མཐོང་སྟེ་འདི་ལྟ་བུ་འཐད། བདག་གིས་ཀྱང་འདི་ལ་གྲོགས་པོར་
བྱ་སྙམ་སྟེ་དེར་ཕྱིན་ནས་བྱི་བ་བོས་པས། བྱི་བས་སྨྲས་པ་ཅི་དོན། བྱ་རོག་གིས་
སྨྲས་པ། ཁྱོད་དང་གྲོགས་པོ་བྱེད་དོ། །བྱི་བས་སྨྲས་པ། ཁྱོད་ཀྱིས་བདག་ཟ་བར་
དོགས་པས་མི་བྱེད་དོ། །བྱ་རོག་གིས་སྨྲས་པ། མ་ཡིན་ཏེ་ཁྱོད་ལ་གུས་པས་སོ། །
དེ་ནས་གཉིས་པོ་མནའ་ཡིས་བཅིངས་སོ། །དེར་རི་དྭགས་རི་མོའི་ལུས་ཅན་གྱིས་
མཐོང་སྟེ། དེར་ཞུས་སོ། །ཡང་རུས་སྦལ་དལ་གྱིས་འགྲོ་བ་ཞེས་པས་མཐོང་ནས་
དེར་ཞུས་སོ། །ཐམས་ཅད་དེ་ལྟར་བྱས་ནས་བདེ་བར་གནས་པའི་ཚེ། རེ་ཞིག་
རུས་སྦལ་དེ་གྲོགས་པོ་ཅན་དུ་འོངས་པ་ན་རྔོན་པ་རྒན་པོ་ཞིག་དང་ཕྲད་དེ།
དེས་གཞུ་རྒྱུད་ཀྱིས་སྦྲགས་ཏེ་ཁྱེར་རོ། །དེས་བོས་པས་ཕུག་རོན་གྱིས་ཚོར་ཏེ། རི་
དྭགས་དང་གཉིས་བྱི་བ་དབྱིག་ལྡན་ཅན་དུ་ཕྱིན་ནས་གྲོས་བྱས་པས། དེ་ན་རེ།
ཁྱེད་རྣམས་སོང་ལ། ཁོའི་ལམ་དུ་རི་དྭགས་ཀྱིས་ཤི་རྫུན་གྱིས། དེར་ཁོས་རུས་
སྦལ་བཞག་ནས་འོང་གི དེར་བྱ་རོག་གིས་རྒྱུད་ནས་ཟུངས་ལ་ཤོག དེའི་དུས་སུ་
རི་དྭགས་བྲོས་ཤིག་ཅེའོ། །དེ་ལྟར་བྱས་པས་ཐར་བ་བཞིན་དུ་བྲོས་ལ་བློ་མཐུན་
པར་བྱ་དགོས་སོ། །དེ་ལྟ་བུ་ནི། གཞན་ལས་ཀྱང་། བྱ་བའི་ཐབས་ཀྱིས་གྲོས་
བྱེད་ན། །བློ་ལྡན་དག་ལ་དྲི་བར་བྱ། །ཕུན་སུམ་ཚོགས་པ་སྨོས་ཅི་དགོས། །ཕུང་
བར་གྱུར་ཀྱང་མཛེས་པ་ཡིན། །ཞེས་སོ། །
439



ལེགས་བཤད་བསྟན་བཅོས་ཕྱོགས་བསྒྲིགས།
གྲོགས་པོ་ངན་དང་ཐོས་པ་ངན། །
རྟོག་པ་ངན་དང་བྱ་བ་ངན། །
མཁས་པ་རྣམས་ཀྱིས་མི་བྱ་སྟེ། །
བྱེད་ན་བླུན་པོ་གུད་ན་མེད། །
གྲོགས་པོ་ངན་པ་བསྟེན་པ་དང་། ཐོས་པ་ངན་པ་ལ་འབད་པ་དང་། རྟོག་
པ་ངན་པ་རྟོགས་པ་དང་། བྱ་བ་ངན་པ་བྱེད་པ་དེ་དག་མཁས་པ་རྣམས་ཀྱིས་མི་
བྱ་སྟེ། གལ་ཏེ་དེ་ལྟར་བྱེད་ན་མཁས་པ་མ་ཡིན་ཞིང་བླུན་པོ་གུད་ན་མེད་པ་ཡིན་
ནོ། །
ལེགས་པར་བརྟགས་ནས་བྱེད་པ་ལ། }
བྱ་བ་ཉམས་པ་ག་ལ་སྲིད། །།
མིག་ལྡན་བརྟགས་ནས་འགྲོ་བ་ན། །
གཡང་སར་གོམ་པ་འདོར་རམ་ཅི། །
གང་ཡང་ལེགས་པར་བརྟགས་ནས་བྱ་བ་བྱེད་པ་ལ་བྱ་བ་དེ་ཉིད་ཉམས་པ་
ག་ལ་སྲིད་དེ། མིག་དང་ལྡན་པས་བརྟགས་ནས་འགྲོ་བ་ལ་གཡང་སར་གོམ་པ་
འདོར་བར་མི་བྱེད་པ་བཞིན་ནོ། །
རང་གཞན་གཉིས་ཀ་འཕེལ་འགྱུར་བའི། །
440



ས་སྐྱ་ལེགས་བཤད་ཀྱི་འགྲེལ་བ།
ཡོན་ཏན་སློབ་ན་མཁས་པའི་རྟགས། །
རིག་པ་འགའ་ཞིག་མདའ་མཁན་ལྟར། །
ཤེས་པ་ཉིད་ན་ཆོ་འབྲང་འཇིག །
རང་གཞན་གཉིས་ཀའི་ལེགས་ཚོགས་འཕེལ་བར་འགྱུར་བའི་ཡོན་ཏན་་་་་་
སློབ་ན་དེ་ནི་མཁས་པའི་རྟགས་ཡིན་ཞིང་། རིག་པ་འགའ་ཞིག་སློབ་པ་ནི་
མདའ་མཁན་ལྟ་བུ་ཡིན་ཏེ། ཤེས་པ་ཉིད་ན་ཆོ་འབྲང་འཇིག་པར་བྱེད་པ་ཡིན་
ནོ། །
རང་ཉིད་ཅིས་ཀྱང་མཐོ་འདོད་ན། །
གཞན་ལ་ཕན་པ་འབའ་ཞིག་གྱིས། །
བྱེད་ལ་བྱི་དོར་བྱེད་པ་རྣམས། །
སྔོན་དུ་མེ་ལོང་མི་འཕྱི་འམ། །
རང་ཉིད་ཅི་ནས་ཀྱང་མཐོ་བར་འདོད་ན་གཞན་ལ་ཕན་པ་འབའ་ཞིག་་་་་
བྱེད་དགོས་ཏེ། རང་གི་བྱད་ལ་བྱི་དོར་བྱེད་པར་འདོད་པ་རྣམས་ཀྱིས་སྔོན་ལ་
མེ་ལོང་འཕྱི་བར་བྱ་དགོས་པ་བཞིན་ནོ། །
ཕ་རོལ་ཅི་ནས་གཞོམ་འདོད་ན། །
རང་གི་ཡོན་ཏན་འབད་པས་སྒྲུབ། །
441



ལེགས་བཤད་བསྟན་བཅོས་ཕྱོགས་བསྒྲིགས།
དགྲ་བོ་གསོད་པར་འདོད་པ་རྣམས། །
མཚོན་ཆ་འབད་ནས་སྒྲུབ་ལ་ལྟོས། །
ཕ་རོལ་ཅི་ནས་གཞོམ་པར་འདོད་ན་རང་གིས་ཡོན་ཏན་འབད་པ་ཆེན་་་་་
པོས་བསྒྲུབ་དགོས་ཏེ། དགྲ་བོ་གསོད་པར་འདོད་པ་རྣམས་ཀྱིས་མཚོན་ཆ་
འབད་ནས་བསྒྲུབ་པ་ལ་ལྟོས་དང་དེ་ལྟ་བུའོ། །
གཡོ་ཅན་ཚིག་ལ་དྲོན་འཇུག་པས། །
དྲང་བོ་དེ་ལ་བརྟག་དཔྱད་དགོས། །
བསླུས་རྗེས་ཁོ་བོ་དྲུང་ངོ་ཞེས། །
རང་ལ་བསྟོད་པས་ཅི་ཞིག་ཕན། །
གཡོ་ཅན་གྱིས་ཚིག་ལ་དྲོན་འཇུག་པ་ཡིན་པས་དྲང་བོ་དག་གིས་དེ་ལ་་་་་་
བརྟག་དཔྱད་ལེགས་པར་བྱ་དགོས་ལ། བསླུས་རྗེས་སུ་ཁོ་བོ་དྲང་བོའོ་ཞེས་རང་
ལ་བསྟོད་པས་ཅི་ཞིག་ཏུ་ཕན་པར་མི་འགྱུར་རོ། །དེ་ལྟ་བུ་ལྷ་ཁྱབ་འཇུག་གིས་ལྷ་
མ་ཡིན་སྟོབས་ལྡན་བསླུས་པ་བཞིན་ཡིན་ཏེ་གོང་དུ་བཤད་པ་ལྟར་རོ། །
གཡོ་ཅན་སོགས་ལ་གཡོ་སོགས་དང་། །
དྲང་བོ་སོགས་ལ་དྲང་བོ་སྟེ། །
མི་བརྟན་པ་ལ་བརྟན་དགོས་ཞེས། །
442



ས་སྐྱ་ལེགས་བཤད་ཀྱི་འགྲེལ་བ།
བྱ་བ་སྔོན་གྱི་ཡིག་ཚངས་ཡིན། །
གཡོ་ཅན་ལེགས་པ་ལ་གཡོ་སྒྱུ་ལེགས་པ་དང་། དྲང་བོ་སོགས་ལ་དྲང་བོ་བ་
དེ་ལྟ་བུ་དང་། མི་བརྟན་པ་ལ་བརྟན་དགོས་སོ་ཞེས་བྱ་བ་དེ་དག་ནི་སྔོན་གྱི་
ཡིག་ཚངས་ཡིན་ནོ །
མཁས་པས་རྟག་ཏུ་དགྲ་ལ་ཡང་། །
གཉེན་དེས་རྐྱེན་དུ་བྱས་ན་ལེགས། །
དེ་ཡིས་འདུམ་ལ་མི་ཕན་ཡང་། །
ངེས་པར་གནོད་སེམས་འཇིལ་བའི་སྨན། །
མཁས་པས་དུས་རྟག་ཏུ་དགྲ་བོ་ལའང་མཉེས་པ་དང་དེས་པ་ཅན་དུ་བྱས་་
ན་ལེགས་ཤིང་དེ་ཡིས་འདུམ་བྱེད་པ་ལ་མི་ཕན་ཡང་ངེས་པར་གནོད་པའི་སེམས་
ངན་དེ་ཉིད་འཇིལ་བའི་སྨན་དུ་འགྱུར་བའོ། །
ཚིག་ངན་བརྗོད་པས་འཇིག་རྟེན་དུ། །
འདོད་པ་འགྲུབ་པ་མི་སྲིད་ཀྱིས། །
ཡིད་ལ་རང་འདོད་བསྒྲུབ་ན་ཡང་། །
ངག་གིས་ཀུན་དང་མཐུན་པར་གྱིས། །
ཚིག་ངན་པ་བརྗོད་པས་འདོད་པ་འགྲུབ་པ་འཇིག་རྟེན་ན་མི་སྲིད་པ་ཡིན་
443



ལེགས་བཤད་བསྟན་བཅོས་ཕྱོགས་བསྒྲིགས།
གྱི། དེ་བས་ན་ཡིད་ལ་རང་དོན་འབའ་ཞིག་བསྒྲུབ་ནའང་ངག་གིས་ཚིག་ཀུན་
དང་མཐུན་པར་གྱིས་ཤིག
རང་དང་གཞན་གྱི་དོན་གྲུབ་ན། །
འཇམ་རྩུབ་ཇི་ལྟར་བྱས་ཀྱང་རུང་། །
ཐབས་ལ་མཁས་པའི་སྤྱོད་པ་ལ། །
གཡོ་སྒྱུ་ཐུབ་པས་མ་གསུངས་སོ། །
རང་དང་གཞན་གྱི་དོན་འགྲུབ་པར་འགྱུར་ན་འཇམ་རྩུབ་ཇི་ལྟ་བུ་ཞིག་་་་་་
བྱས་ཀྱང་རུང་ཞིང་། ཐབས་ལ་མཁས་པའི་སྤྱོད་པ་སྤྱད་པ་ལ་གཡོ་སྒྱུ་ཐུབ་པས་
གང་ནས་ཀྱང་མ་གསུངས་སོ། །
ཐ་མར་ཤིན་ཏུ་ཕན་པའི་གྲོས། །
འཕྲལ་ལ་སྡུག་ཀྱང་མཁས་པས་བསྟེན། །
རྒས་ཤིང་གདུངས་ན་ཡོན་ཏན་རྣམས། །
བུ་གཅིག་པ་ལ་མཁས་རྣམས་སློབ། །
ཐ་མར་ཤིན་ཏུ་ཕན་པར་འགྱུར་བའི་གྲོས་དག་ནི་འཕྲལ་དུ་སྡུག་ཀྱང་དེ་་་་
ཉིད་མཁས་པ་རྣམས་ཀྱིས་བསྟེན་པར་བྱ་སྟེ། བུ་གཅིག་པ་ལ་ཡོན་ཏན་རྣམས་
མཁས་པ་རྣམས་ཀྱིས་བརྒལ་ཞིང་བརྡུངས་ནས་སློབ་པར་བྱེད་དགོས་པ་ཡིན་་་་་་
444



ས་སྐྱ་ལེགས་བཤད་ཀྱི་འགྲེལ་བ།
པས་སོ། །
ལོངས་སྤྱོད་ཧ་ཅང་འཕེལ་དྲགས་ན། །
དེ་ལ་རྒུད་པ་ཤིན་ཏུ་ཉེ། །
ཆུ་ཡིས་ཤིན་ཏུ་གང་བ་ཡི། །
རྫིང་བུ་སྟོང་ངམ་ཡང་ན་འདྲལ། །
ལོངས་སྤྱོད་ཧ་ཅང་སྤེལ་དྲགས་པ་ན་དེ་ལ་རྒུད་པར་འགྱུར་བ་ཤིན་ཏུ་ཉེ་་་
སྟེ། ཆུ་ཡིས་ཡོངས་སུ་གང་བར་གྱུར་པའི་རྫིང་བུ་སྟོང་བའམ་ཡང་ན་འདྲལ་བར་
འགྱུར་བ་བཞིན་ནོ ། །
སྐྱེ་བོ་འགའ་ལ་ཕན་པའི་ལས། །
ལ་ལས་དེ་ལ་འཇུག་མི་རུང་། །
སྒོག་སྐྱ་རླུང་ལ་ཕན་མོད་ཀྱི། །
མཁྲིས་པའི་ནད་ལ་དུག་ཏུ་འགྱུར། །
སྐྱེ་བོ་འགའ་ཞིག་ལ་ཕན་པའི་ལས་ཡིན་ཡང་ལ་ལས་དེ་ལ་འཇུག་ཏུ་མི་་་་
རུང་སྟེ། སྒོག་སྐྱ་རླུང་གི་ནད་ལ་ཕན་པ་ཡིན་མོད་ཀྱི་མཁྲིས་པའི་ནད་ལ་དུག་ཏུ་
འགྱུར་བ་བཞིན་ནོ། །
445



ལེགས་བཤད་བསྟན་བཅོས་ཕྱོགས་བསྒྲིགས།
ཉམ་ཆུང་རྟག་ཏུ་བསྐྱང་དགོས་དང་། །
འགྲོགས་ན་ཆེན་པོ་ཉམས་དོགས་ཡོད། །
ཞུན་མར་སྣོད་དུ་བཞག་གྱུར་ན། །
སྣོད་ལ་བྱི་བས་མི་རྨུག་གམ། །
ཉམ་ཆུང་བས་གཞན་གྱིས་རྟག་ཏུ་བསྐྱུང་དགོས་པའི་སྐྱེ་བོ་དང་། འགྲོགས་
ན་ཆེན་པོ་དག་ཀྱང་ཉམས་དོགས་ཡོད་དེ། ཞུན་མར་སྣོད་དུ་བཞག་པར་གྱུར་ན་
སྣོད་ལ་བྱི་བས་རྨུགས་པར་བྱེད་པ་ལྟ་བུའོ། །
ངན་པ་རྣམས་ལ་བརྟེན་བྱས་ན། །
ངན་པའི་ཤན་གྱིས་རང་ལ་གནོད། །
ཡུར་བའི་ཆུ་ལ་བརྟེན་པ་ཡི། །
ཉ་རྣམས་ཞིང་ལ་འགྲེམས་ལ་ལྟོས། །
ངན་པ་རྣམས་ལ་བརྟེན་བཅས་ན་ངན་པ་དེའི་ཤན་གྱིས་རང་ལ་གནོད་་་་་་
པར་འགྱུར་ཏེ། ཡུར་བའི་ཆུ་ལ་བརྟེན་བཅས་པའི་ཉ་རྣམས་ཞིང་ལ་འགྲེམས་
པར་བྱེད་པ་ལ་ལྟོས་དང་ཞེས་པའོ། །
གཞུང་ངན་བདག་ལ་བརྟེན་འཆའ་ན། །
དེ་ལ་ཅུང་ཟད་བྱིན་ཏེ་བསྐྲད། །
446



ས་སྐྱ་ལེགས་བཤད་ཀྱི་འགྲེལ་བ།
ཁྱིམ་དུ་ལྟས་ངན་བྱུང་གྱུར་ན། །
ནོར་ལས་ཕྲིས་ཏེ་བཟློག་པ་དགོས། །
གཞུང་ངན་པ་དག་གིས་བདག་ལ་བརྟེན་འཆའ་བར་བྱེད་ན་དེ་ལ་ཅུང་་་་་་
ཟད་བྱིན་ཏེ་དེ་ཉིད་བསྐྱད་དགོས་ཏེ། ཁྱིམ་དུ་ལྟས་ངན་བྱུང་བར་གྱུར་ན་ནོར་
ལས་ཕྲི་སྟེ་བཟློག་པ་བྱེད་དགོས་པ་དང་མཚུངས་སོ། །
དམ་པ་གཞན་དུ་འགྲོ་ན་ཡང་། །
བསྙེར་བཀུར་བྱས་ཏེ་ཉེ་བར་བཞག །
ནོར་བུ་རིན་ཆེན་རྟག་མཆོད་ན། །
བཀྲ་ཤིས་དཔལ་དང་བསམ་པ་འགྲུབ། །
སྐྱེ་བོ་དམ་པ་གཞན་དུ་འགྲོ་ནའང་དེ་ལ་གུས་པས་བསྙེན་བཀུར་བྱས་ཏེ་ཉེ་
བར་བཞག་ན་ལེགས་ཏེ། ནོར་བུ་རིན་པོ་ཆེ་རྟག་ཏུ་མཆོད་ན་བཀྲ་ཤིས་དཔལ་
དང་བྱ་བ་གང་ཡང་འགྲུབ་པ་བཞིན་དུ་འགྱུར་བ་ཡིན་ནོ། །
དམན་པའི་སྐྱེ་བོ་བསྟོད་དྲགས་ན། །
ཕྱི་ནས་དེ་ཉིད་ཁྱད་དུ་གསོད། །
མཁའ་ལ་མི་གཙང་གཏོར་གྱུར་ན། །
འཐོར་བ་པོ་ཡི་སྤྱི་བོར་འབབ། །
447



ལེགས་བཤད་བསྟན་བཅོས་ཕྱོགས་བསྒྲིགས་
གང་གིས་སྐྱེ་བོ་དམན་པ་བསྟོད་དྲགས་ན་དེ་ཡིས་ཕྱི་ནས་དེ་ཉིད་ཁྱད་་་་
གསོད་པ་སྲིད་དེ། མི་གཙང་བ་མཁའ་ལ་གཏོར་བར་གྱུར་ན་དེ་ཉིད་འཐོར་བ་
པོའི་སྤྱི་བོར་འབབ་པ་ལྟ་བུའོ། །
སྐྱེ་བོ་བློ་ལྡན་མགོ་སྨད་ན། །
སྨོད་བྱེད་ཉིད་ལ་ཉེས་པ་འཕོག །
མར་མེ་ཐུར་དུ་ཁ་བསྟན་ན། །
སྟོན་པ་པོ་ཡི་ལག་པ་སྲེག །
གང་ཞིག་གིས་སྐྱེ་བོ་བློ་དང་ལྡན་པ་མགོ་སྨད་པ་ན་སྨོད་བྱེད་དེ་ཉིད་ལ་་་་་་
མྱུར་དུ་ཉེས་པས་འཕོག་སྟེ། མར་མེ་ཐུར་དུ་ཁ་བསྟན་པར་བྱེད་ན་སྟོན་པ་པོའི་
ལག་པ་སྲེག་པར་བྱེད་པ་བཞིན་ནོ། །
གང་དང་གང་གི་གནས་ཡིན་པར། །
དེ་དང་དེ་ཡི་གནས་སུ་བཞག །
གཙུག་རྒྱན་རྐང་བར་མི་གདགས་ཏེ། །
རྐང་བའི་རྐང་རྒྱན་སྤྱི་གཙུག་མིན། །
གང་ཡང་གང་དང་གང་གི་གནས་ཡིན་པ་དེ་དང་དེ་ཡི་གནས་སུ་བཞག་་་་
པར་བྱ་དགོས་ཏེ། སྤྱི་གཙུག་གི་རྒྱུན་རྐང་བར་གདགས་པར་མི་བྱ་ཞིང་། རྐང་
448



ས་སྐྱ་ལེགས་བཤད་ཀྱི་འགྲེལ་བ།
བའི་རྐང་རྒྱུན་སྤྱི་གཙུག་ཏུ་འདོགས་པར་མི་སྲིད་པ་བཞིན་ཡིན་པས་སོ། །
བྱ་བ་ཆེན་པོ་བསྒྲུབ་པའི་ཚེ། །
འབད་པ་ཡིས་ནི་གྲོགས་བཟང་བསྟེན། །
ནགས་ཚལ་ཆེན་པོ་མེས་བསྲེག་ན། །
རླུང་ཞིག་ཅི་ནས་གྲོགས་སུ་དགོས། །
བྱ་བ་ཆེན་པོ་དག་བསྒྲུབ་པའི་ཚེ་ན་འབད་པ་ཆེན་པོ་ཡིས་ནི་གྲོགས་བཟང་
བོ་བསྟེན་པ་གལ་ཆེ་སྟེ། ནགས་ཚལ་ཆེན་པོ་མེ་ཡིས་སྲེགས་པའི་ཚེ་ན་རླུང་ཞིག་
ཅི་ནས་ཀྱང་གྲོགས་སུ་དགོས་པ་བཞིན་ནོ། །
བྱམས་པས་ཁྱབ་པའི་ཚིག་སྨྲ་བ། །
བསྒྲུབ་སླ་གཞན་དགའ་སྡུད་པའི་མཆོག །
ནོར་གྱིས་མགུ་བར་སུ་ཡིས་ནུས། །
ལུས་སྲོག་བཏང་ཡང་ཕྱེད་མི་ཚིམ། །
བྱམས་པས་ཀུན་ཁྱབ་པའི་ཚིག་སྙན་པ་དེ་ཉིད་བསྒྲུབ་པར་སླ་ཞིང་གཞན་་་་
དགའ་བས་ན་སྡུད་པའི་མཆོག་ཡིན་ལ། ནོར་གྱིས་མགུ་བར་བྱ་བ་སུ་ཡིས་ཀྱང་
མི་ནུས་ཏེ། ལུས་དང་སྲོག་ཡོངས་སུ་བཏང་ཡང་ཕྱེད་ཀྱང་ཚིམ་པར་མི་འགྱུར་བ་
ཡིན་ནོ། །
449



ལེགས་བཤད་བསྟན་བཅོས་ཕྱོགས་བསྒྲིགས།
ཕོངས་ཀྱང་གདུང་བར་མི་བྱ་སྟེ། །
འབྱོར་ཡང་དགའ་བས་དྲེགས་མི་བྱ། །
ལས་ཀྱི་འཕེན་པ་རྒྱང་རིང་བས། །
སྐྱིད་སྡུག་སྣ་ཚོགས་ད་གདོད་འབྱུང་། །
དབུལ་ཞིང་ཕོངས་ཀྱང་གདུང་བར་མི་བྱ་ཞིང་འབྱོར་བ་དང་ལྡན་ནའང་་་་
དགའ་བས་དྲེགས་པར་མི་བྱ་སྟེ། ལས་ཀྱི་འཕེན་པ་རྒྱང་རིང་བ་ཡིན་པས། སྐྱིད་
པ་སྡུག་པ་སྣ་ཚོགས་ད་གདོད་འབྱུང་བར་འགྱུར་བ་ནི་འཇིག་རྟེན་གྱི་མཚན་ཉིད་
ཡིན་པས་སོ། །
རབ་ཏུ་བྱེད་པ་དགུ་བ། ཚོས་བརྟག་པ།
འགྲོ་མགོན་སངས་རྒྱས་བཞུགས་བཞིན་དུ། །
སྟོན་པ་གཞན་ལ་གུས་བྱེད་པ། །
ཡན་ལག་བརྒྱད་ལྡན་ཆུ་འགྲམ་དུ། །
བ་ཚུའི་ཁྲོན་པ་བརྐོ་བ་ཡིན། །
འགྲོ་བའི་མགོན་པོ་སྟོན་པ་ཡང་དག་པར་རྫོགས་པའི་སངས་རྒྱས་བཞུགས་
པའམ། དེའི་བསྟན་པ་དམ་ཆོས་རིན་པོ་ཆེ་གནས་བཞིན་དུ་སྟོན་པ་གཞན་ལ་
གུས་པ་བྱེད་པ་ནི། ཡན་ལག་བརྒྱད་དང་ལྡན་པའི་ཆུ་བོའི་འགྲམ་དུ་བ་ཚྭའི་
450



，
ས་སྐྱ་ལེགས་བཤད་ཀྱི་འགྲེལ་བ།
ཁྲོན་པ་རྐོ་བར་བྱེད་པ་དང་འདྲ་བ་ཡིན་ནོ། །དེ་ལྟ་བུ་སྔོན་བྱུང་བ་ཁྱིམ་བདག་
དཔལ་སྦས་དང་གཅེར་བུ་པ་ཉེ་ཐང་བཞིན་ཏེ། དེ་ཡང་ཁྱིམ་བདག་དེ་གཅེར་བུ་
པ་དེ་ལ་དད་པས། དེ་ན་རེ། ཁྱིམ་བདག་ཁྱོད་ཀྱིས་དགེ་སྦྱོང་གཞོན་ནུ་གསར་བུ་
རབ་ཏུ་བྱུང་བ་ཐམས་ཅད་མཁྱེན་པའི་ང་རྒྱལ་ཅན་དེ་འཚོ་བ་དང་ཁྲོལ་ཅིག རྒྱུ་
དེ་ཉིད་ཀྱིས་ཁྱེད་གྲགས་པར་འགྱུར་རོ་ཞེའོ། །ཁྱིམ་བདག་ན་རེ། བདག་གིས་མི་
ནུས་སོ་བྱས་པས། དེ་ནུས་ཏེ་ཁྱོད་རང་གི་ཕྱི་སྒོར་དོང་ཆེན་པོ་རྐོར་ཆུག་ལ། དེ་
དུ་བ་མེད་པའི་མེ་འབར་བའི་ཁོང་ལ་སྟེང་དུ་ཕྱག་དར་སྲབ་མོ་གྱིས། ནང་དུ་
ཟས་དུག་ཅན་སྦྱོར་ལ་བོས། དེས་དེ་ཐམས་ཅད་མཁྱེན་པ་ཡིན་པ་དང་མ་ཡིན་
པ་གསལ་བར་འགྱུར་རོ། །མ་ཡིན་ན་འོངས་ཏེ་དེ་ཉོན་མོངས་པ་དང་བཅས་ཏེ་
འཆིའོ། །འོན་ཏེ་ཐར་ན་ཟས་དེ་རྣམས་བྱིན་ཅིག་ཅེའོ། །དེ་ནས་ཁྱིམ་བདག་དེས་
གཅེར་བུ་པ་དེ་ལ་བཏུད་དེ་སོང་ནས་འཁོར་རྣམས་ལ་དེ་བཞིན་དུ་བསྒོ་སྟེ།
རང་གིས་བྱ་རྒོད་ཕུང་བོའི་རི་ལ་ཕྱིན་ཏེ་བཏུད་ནས་དོན་ཞུས་སོ། །སྟོན་པས་རྒྱུ་
དེ་མཁྱེན་བཞིན་དུ་གནང་ངོ༌། །དེས་དེ་ཤེས་ཏེ་ལན་གསུམ་བསྐོར་ནས་འོངས་
སོ། །དེའི་ཚེ་དེའི་ཆུང་མ་མགོན་མེད་ཟས་སྦྱིན་གྱི་བུ་མོ་ཡིན་པས་དེས་མཐོང་སྟེ།
ཇོ་བོ་ལ་དགྲོ་སུ་ཡོད་བྱས་པས། ཁྱིམ་བདག་གིས་སྨྲས་པ། དགེ་སྦྱོང་གོའུ་ཏ་
མའོ། །བུ་མོས་སྨྲས་པ། སྟོན་པ་དེ་ལ་གནོད་མི་ནུས་ཏེ། དེ་ནི་བླ་ན་མེད་པ་ཡང་
དག་པར་རྫོགས་པའི་སངས་རྒྱས་སོ། །དེའི་བསམ་པར་ཤཱཀྱའི་བུ་མོ་འདིས་
གསང་འཕེལ་དུ་འོང་ངོ་སྙམ་སྟེ་ཁང་བར་སྦས་སོ། །དེ་ནས་བྱོན་པར་ཞུས་པ་
དང༌། སྟོན་པས་ཀུན་དགའ་བོ་ལ་ཁྱོད་སོང་ལ་ཚེ་དང་ལྡན་པ་དག་ལ་ངའི་སྔ་
451



ལེགས་བཤད་བསྟན་བཅོས་ཕྱོགས་བསྒྲིགས།
རོལ་དུས་སུ་ཡང་ཁྱིམ་བདག་གི་གྲོང་དུ་མ་འཇུག་ཅིག་ཅེས་བཀའ་བསྒོའོ། །དེས་
དེ་སྐད་ཅེའོ་སྨྲས་སོ། །དེ་ནས་སྔ་དྲོའི་དུས་སུ་ཚངས་པ་ལ་སོགས་པ་ལྷ་ཆེན་པོ་
རྣམས་དང་། བསྟན་པ་ལ་དགའ་བའི་འཁོར་དཔག་ཏུ་མེད་པས་བསྐོར་ཏེ་ཆོ་
འཕྲུལ་དུ་མ་དང་བཅས་ནས་དེར་བྱོན་ནོ། །དེའི་ཚེ་ས་ཆེན་པོ་གཡོས་སོ། །དེ་
ནས་སྟོན་པས་ཕྱི་སྒོའི་ཐེམ་པ་ལ་ཞབས་གཡས་པ་བཞག་པ་ན། མིག་མེད་པ་
རྣམས་ཀྱིས་མིག་ཐོབ། འོན་པ་རྣམས་ཀྱིས་སྒྲ་ཐོས། སྨྱོན་པ་རྣམས་ཀྱིས་དྲན་པ་
རྙེད་པ་ལ་སོགས་པ་བྱུང་ངོ་། དེའི་སྐབས་སུ་དགེ་བསྙེན་ཞིག་གིས་དོན་སྔ་མ་
ཞུས་ཏེ་གསོལ་བ་ན་བཅོམ་ལྡན་འདས་ཀྱིས་བཀའ་སྩལ་བ། དགེ་བསྙེན་ང་སྔོན་
དུད་འགྲོར་གྱུར་པའང་ཡེ་མི་གནོད་ན་ད་ལྟ་མངོན་པར་རྫོགས་པར་སངས་རྒྱས་་
པ་ཅི་སྟེ་གནོད། དེས་ཞུས་པས་སྟོན་པས་སྔོན་ཀ་ལིང་ཀ་རྒྱལ་བོའི་ནགས་སུ་
བསྲེག་པར་སྐྱེས་པའི་ཚེ་དང་། རི་བོང་དུ་གྱུར་པ་ན་བརྒྱ་བྱིན་བྲམ་ཟེ་ལ་མགྲོན་
དུ་བྱས་པ་ལ་སོགས་པ་ལ་ལྟོས། ཞེས་གསུངས་ཏེ། དེ་ནས་བྱོན་ཏེ་མེའི་ཁར་
ཞབས་བཞག་པ་ན་དེ་རང་ཞི་སྟེ་པདྨའི་ཚལ་དུ་གྱུར་ཏོ། །དེའི་སྟེང་ནས་འཁོར་
དང་བཅས་པ་བྱོན་ནོ། །སྐྱེ་བོ་ཐམས་ཅད་ངོ་མཚར་ཏེ་ཅ་ཅོའི་སྒྲ་ཕྱུང་བ་ཁྱིམ་
བདག་གི་བཙུན་མོ་མགོན་མེད་ཟས་སྦྱིན་གྱི་བུ་མོ་ལྐོག་ཏུ་སྦས་པ་དེས་ཐོས་ནས།
ཀྱེ་མ་སྟོན་པ་འདས་པར་མ་གྱུར་ཏམ་སྙམ་སྟེ་རྒྱུགས་ནས་སོང་བ་ལས་མཐོང་་་་་
ནས་ངོ་མཚར་རྨད་དུ་བྱུང་བའི་ཡོན་ཏན་ལ་བསྟོད་དོ། དཔལ་སྦས་དང་ཉི་
ཐུང་ཡང་ཐོག་ན་ཡོད་པས་མཐོང་སྟེ། སྐྲག་ནས་བཏུད་དེ་བཤགས་སོ། །ཁྱིམ་
བདག་གིས་གསོལ་བ། སྟོན་པ་བདག་མི་དགེ་བའི་བཤེས་གཉེན་གྱིས་ཟིན་པས།
452



ས་སྐྱ་ལེགས་བཤད་ཀྱི་འགྲེལ་བ།
དམ་པ་མ་ལགས་པའི་ལས་བགྱིས་སོ། །བཀའ་སྩལ་བ། ཁྱིམ་བདག་ཁྱོད་ཀྱིས་དེ་
ལྟར་ཤེས་སམ། གསོལ་བ། དེ་དང་འཚལ་ལགས་ཏེ་གནང་ངོ་ལགས་སོ། །དེ་
ནས་དེས་བཏུད་དེ། བཅོམ་ལྡན་འདས་ཁྱེད་ཅུང་ཟད་བཞུགས་ཤིག ཟས་འདི་
ཐམས་ཅད་འདི་ལྟ་བུ་ལགས་པས། ད་གདོད་སྦྱར་བར་བགྱིའོ། །བཀའ་སྩལ་བ།
ཟས་འདི་ཉིད་རུང་བ་སྟེ། ཁོ་བོ་དུད་འགྲོར་གྱུར་ནའང་དུག་གིས་མ་གནོད་པ་
ཡིན་ཏེ། སྔོན་རྒྱལ་བོ་ཚངས་པས་བརྒྱ་བྱིན་གྱི་བུ་མོ་དཔེ་མོད་མོས། རྨ་བྱའི་རྒྱལ་
མོ་གསེར་དུ་སྣང་བ་ལ་དུག་སྦྱིན་པ་ལ་ལྟོས། ཁྱིམ་བདག་ཁྱོད་ཀྱིས་ཚིགས་སུ་
བཅད་པ་འདི་དག་ཟློས་ལ་ཟས་དྲངས། འདོད་ཆགས་ཞེ་སྡང་གཏི་མུག་གསུམ། །
འདི་དག་འཇིག་རྟེན་དུག་གསུམ་སྟེ། །བཅོམ་ལྡན་སངས་རྒྱས་དུག་མི་མངའ། །
སངས་རྒྱས་བདེན་པས་དུག་བཅོམ་མོ། །འདོད་ཆགས་ཞེ་སྡང་གཏི་མུག་གསུམ། །
འདི་དག་འཇིག་རྟེན་དུག་གསུམ་སྟེ། །བཅོམ་ལྡན་དམ་ཆོས་དུག་མི་མངའ། །
དམ་ཆོས་བདེན་པས་དུག་བཅོམ་མོ། །འདོད་ཆགས་ཞེ་སྡང་གཏི་མུག་གསུམ། །
འདི་དག་འཇིག་རྟེན་དུག་གསུམ་སྟེ། །འཕགས་པའི་དགེ་འདུན་དུག་མི་མངའ། །
དགེ་འདུན་བདེན་པས་དུག་བཅོམ་མོ། །ཞེས་དང་ཡང་། ཤིང་གང་དུག་དང་
བཅས་རྣམས་དང་། །སྲོག་ཆགས་གང་དག་དུག་བཅས་པ། །དེ་ཀུན་འདོད་
ཆགས་དུག་ལས་བྱུང་། །འདོད་ཆགས་འདི་ནི་དུག་གི་མཆོག །ཤིང་གང་དུག་
དང་བཅས་རྣམས་དང་། །སྲོག་ཆགས་གང་དག་དུག་བཅས་པ། །དེ་ཀུན་ཞེ་སྡང་
དུག་ལས་བྱུང་། །ཞེ་སྡང་འདི་ནི་དུག་གི་མཆོག །ཤིང་གང་དུག་དང་བཅས་
རྣམས་དང་། །སྲོག་ཆགས་གང་དག་དུག་བཅས་པ། །དེ་ཀུན་གཏི་མུག་དུག་ལས་
453



ལེགས་བཤད་བསྟན་བཅོས་ཕྱོགས་བསྒྲིགས།
བྱུང་། །གཏི་མུག་འདི་ནི་དུག་གི་མཆོག །ཅེས་གསུངས་སོ། །དེ་ནས་ཁྱིམ་བདག་
དེ་སྟན་དེ་ལ་འདུག་བཞིན་དུ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་་་་
དང་བྲལ་བར་སྐྱེས་སོ། །
དངོས་པོ་གང་དང་གང་ལ་ཡང་། །
གོམས་ན་དཀའ་བ་ཅི་ཡང་མེད། །
བཟོ་ཡི་རིག་བྱེད་སྦྱངས་པ་ལྟར། །
དམ་ཆོས་དཀའ་བ་མེད་པར་འགྲུབ། །
དངོས་པོ་གང་དང་གང་ལའང་གོམས་པར་གྱུར་ན་དཀའ་བ་ཅི་ཡང་མེད་་
དེ་བཟོ་བའི་རིག་བྱེད་ལེགས་པར་སྦྱངས་ན་ཤིན་ཏུ་སླ་བ་ལྟར། དམ་པའི་ཆོས་
ཀྱང་དཀའ་བ་མེད་པར་འགྲུབ་པར་འགྱུར་བ་ཡིན་ནོ། །དེའང་། གོམས་ནས་
སླ་བར་མི་འགྱུར་བའི། །དངོས་དེ་གང་ཡང་ཡོད་མ་ཡིན། །ཞེས་གསུངས་པ་
ལྟར་རོ། །
གང་ཞིག་ཉུང་ངུས་ཆོག་ཤེས་པ། །
དེ་ཡི་ལོངས་སྤྱོད་ཟད་མི་ཤེས། །
ཆོག་ཤེས་མེད་པར་ཚོལ་བ་ལ། །
སྡུག་བསྔལ་ཆར་བཞིན་རྒྱུན་དུ་འབབ། །
454



ས་སྐྱ་ལེགས་བཤད་ཀྱི་འགྲེལ་བ།
གང་ཞིག་ཉུང་དུ་ཙམ་གྱིས་ཆོག་ཤེས་པ་དེའི་ལོངས་སྤྱོད་དེ་ཉིད་ཟད་མི་་་་
ཤེས་པ་འབྱུང་ལ་ཆོག་ཤེས་མེད་པར་རྟག་ཏུ་ཚོལ་བ་དེ་ལ་སྡུག་བསྔལ་ཆར་་་་་་་
བཞིན་དུ་རྒྱུན་དུ་འབབ་པ་ཡིན་ནོ། །
ནམ་དགོས་ཚེ་ན་ལེན་པ་ཡི། །
ནོར་ནི་སྦྱིན་པར་ཐུབ་པས་གསུངས། །
བསགས་པའི་ནོར་ནི་སྦྲང་རྩི་ལྟར། །
ནམ་ཞིག་གཞན་གྱིས་སྤྱོད་པར་འགྱུར། །
ནམ་དགོས་པའི་ཚེ་ན་ལེན་པའི་ནོར་ནི་སྦྱིན་པར་ཐུབ་པ་ཉིད་ཀྱིས་་་་་་་་
གསུངས་ཤིང་། བསགས་པའི་ནོར་ནི་བུང་བའི་སྦྲང་རྩི་ལྟར་ནམ་ཞིག་གི་ཚེ་
གཞན་གྱིས་སྤྱོད་པར་འགྱུར་བ་ཡིན་ནོ། །
འཇིག་རྟེན་འདི་ན་བུན་བཏང་བས། །
དངོས་པོ་ཐོབ་པའི་ངེས་པ་མེད། །
སློང་ལ་བྱིན་ན་འབད་མེད་པར། །
ཆུང་ཡང་བརྒྱ་འགྱུར་ཐོབ་པ་ཡིན། །
འཇིག་རྟེན་འདི་ན་བུ་ལོན་བཏང་བར་བྱས་ན་དངོས་པོ་དེའང་ཐོབ་པར་་་་
འགྱུར་བའི་ངེས་པ་མེད་ཅིང་སློང་བ་ལ་བྱིན་ན་འབད་པ་མེད་པར་དངོས་པོ་་་་
455



ལེགས་བཤད་བསྟན་བཅོས་ཕྱོགས་བསྒྲིགས།
ཆུང་ཡང་དེ་ཉིད་བརྒྱ་འགྱུར་དུ་ཐོབ་པར་འགྱུར་བ་ཡིན་ནོ། །
འཇུངས་ལ་ཕྱུག་པོ་མི་སྲིད་ཅིང་། །
གཏོང་ལ་དབུལ་བོ་མི་སྲིད་པས། །
འཇུངས་པ་ནོར་དད་ཆུང་བ་དང་། །
གཏོང་བ་ནོར་ལ་རྔམ་པ་འདྲ། །
འཇུངས་པ་ལ་ཕྱུག་པོ་མི་སྲིད་ཅིང་གཏོང་ཕོད་ཅན་ལ་དབུལ་བོ་མི་སྲིད་་་་་
པས། ལེགས་པར་མ་བརྟགས་ན་འཇུངས་པ་ནོར་དད་ཆུང་བ་དང་གཏོང་བ་
ནོར་ལ་རྔམ་པ་འདྲ་བ་ཡིན་ནོ། །
བྱིན་ན་དབུལ་འགྱུར་དོགས་པ་ཡིས། །
འཇུངས་པས་སྦྱིན་པ་མི་གཏོང་ལ། །
སེར་སྣས་ངེས་པར་ཡོངས་འགྱུར་བས། །
བློ་ལྡན་ཅུང་ཟད་རྙེད་པ་གཏོང་། །
བྱིན་ན་ཟད་ནས་དབུལ་བོར་འགྱུར་དོགས་པའི་སྐྱོན་གྱིས་འཇུངས་པ་དག་
གིས་སྦྱིན་པ་གཏོང་བར་མི་བྱེད་ལ། སེར་སྣས་ངེས་པར་ཕོངས་པར་འགྱུར་བས་
ན། དེ་ལྟར་ཤེས་ཤིང་བློ་དང་ལྡན་པ་དག་གིས་ཅུང་ཟད་རྙེད་པ་ན་གཏོང་བར་
བྱེད་པ་ཡིན་ནོ། །
456



ས་སྐྱ་ལེགས་བཤད་ཀྱི་འགྲེལ་བ།
བཞག་ན་ནོར་སྐྱེད་མི་འཕེལ་བས། } །
ཚོང་བས་ཟོང་རྣམས་འགྲེམས་པ་ལྟར། །
བསགས་ན་དབང་ཕྱུག་མི་ཐོབ་པས། །
མཁས་པས་ཚོང་བཞིན་ཕྱོགས་བཅུར་སྟེར། །
བཞག་ན་ནོར་སྐྱེད་ཆེར་མི་འཕེལ་བས་ཚོང་བ་དག་གིས་ཟོང་རྣམས་་་་༌༌་
འགྲེམ་པར་བྱེད་པ་ལྟར། བསགས་ན་དབྱིག་ཐོབ་པར་མི་འགྱུར་བས་མཁས་པ་
དག་གིས་ཕལ་བས་ཚོང་བྱེད་པ་ལྟར་ཤིན་ཏུ་སྦྱིན་པའི་ཕ་རོལ་ཏུ་སྟེར་བར་བྱེད་
དགོས་པ་ཡིན་ནོ། །
བྱེ་བ་སྟོང་ཕྲག་གཏེར་ཡོད་ཀྱང༌། །
སུ་ཞིག་ལ་ཡང་གཏོང་མི་བྱ། །
དེ་དག་འཇིག་རྟེན་འདི་དབུལ་ཞེས། །
ཐོས་མང་རྣམས་ཀྱིས་དེ་སྐད་བཤད། །
གང་ལ་གཏེར་བྱེ་བ་སྟོང་ཕྲག་མང་བོ་ཡོད་ཀྱང་དེ་ཡིས་སུ་ཞིག་ལའང་་་་་་་
གཏོང་བར་མི་བྱེད་ན། དེ་དག་འཇིག་རྟེན་འདིར་དབུལ་བོ་ཡིན་ནོ་ཞེས་ཐོས་
མང་རྣམས་ཀྱིས་དེ་སྐད་ཅེས་བཤད་པ་ཡིན་ནོ། །
རིགས་རྒྱུད་རྒུད་ཀྱིས་དོགས་པས་ན། །
457



ལེགས་བཤད་བསྟན་བཅོས་ཕྱོགས་བསྒྲིགས།
བློ་ཆུང་ཅུང་ཟད་རྙེད་པ་གསོག །
མཁས་པ་རིགས་རྒྱུད་མཐོ་ཐོབ་ཕྱིར། །
གསུག་བཞིན་གཞན་ལ་སྦྱིན་པ་གཏོང་། །
རིགས་རྒྱུད་རྒུད་པར་གྱུར་ན་དོགས་པས་བློ་ཆུང་རྣམས་ཀྱིས་ཅུང་ཟད་་་་་་
རྙེད་པ་གསོག་ཅིང་། མཁས་པ་རྣམས་ཀྱིས་རིགས་རྒྱུད་ཀྱིས་མཐོ་བ་ཐོབ་པའི་
ཕྱིར་དུ་གསུག་བཞིན་གཞན་ལ་སྦྱིན་པ་གཏོང་བར་བྱེད་དགོས་པའོ། །
རིགས་རྒྱུད་ཕྱུག་པོར་བྱ་སྙམ་ནས། །
རང་ཉིད་བཙོངས་ནས་བུ་ལ་སྟེར། །
བུ་ངན་ཕ་ལ་རྒོལ་བཞིན་དུ། ། །
ནོར་རྣམས་བརླགས་ནས་ཁྱི་བཞིན་འཁྱམ། །
རིགས་རྒྱུད་ཕྱུག་པར་བྱའོ་སྙམ་ནས་རང་ཉིད་ཀྱང་བཙོངས་པར་བྱས་ནས་
བུ་ལ་སྟེར་བར་བྱེད་སྲིད་ཀྱང་། བུ་ངན་པ་འགའ་ཞིག་ཕ་ལ་རྒོལ་བཞིན་དུ་ནོར་
རྣམས་བརླགས་ནས་ཁྱི་བཞིན་དུ་འཁྱམས་པ་སྲིད་དོ། །
ཇི་ལྟར་ཕ་མ་བུར་བྱམས་ཀྱང་། །
དེ་ལྟར་བུ་ཚས་ཕ་མ་མིན། །
ཕ་མས་བུ་ཚ་བསྐྱངས་བསྐྱངས་ནས། །
458



ས་སྐྱ་ལེགས་བཤད་ཀྱི་འགྲེལ་བ།
ཕ་མ་རྒས་ནོ་བུ་ཚས་བརྙས། །
ཇི་ལྟར་ཕ་མས་བུ་ཚ་ལ་བྱམས་པ་བྱེད་པ་དེ་ལྟར་དུ་བུ་ཚས་ཕ་མ་ལ་བྱམས་
པ་བྱེད་པ་མ་ཡིན་ཏེ། ཕ་མས་བུ་ཚ་ལེགས་པར་བསྐྱངས་བསྐྱངས་ནས་མཐར་ཕ་
མ་རྒས་ནས་བུ་ཚོས་བརྙས་པར་བྱེད་སྲིད་པས་སོ། །
ནོར་གསོག་འཇུངས་པའི་ཕྱུག་པོ་དང༌། །
དགོས་སར་གཏོང་བའི་ཕྱུག་པོ་གཉིས། །
རང་དང་རིགས་རྒྱུད་གཉིས་ཀ་ལ། །
འཇིག་རྟེན་གཞན་གྱིས་བྱེ་བྲག་འབྱེད། །
ནོར་གསོག་ཅིང་འཇུངས་པའི་ཕྱུག་པོ་དང་དགོས་པར་གཏོང་བར་ནུས་་་་་
པའི་ཕྱུག་པོ་གཉིས་ནི་རང་དང་རིགས་རྒྱུད་གཉིས་ཀ་ལ་གང་ཕན་པར་འགྱུར་བ་
ནི་འཇིག་རྟེན་གཞན་གྱིས་བྱེ་བྲག་འབྱེད་པ་ཡིན་ནོ། །
སྲིད་པའི་ཁོལ་པོར་གྱུར་པ་རྣམས། །
སྲོག་དང་བསྡོས་ནས་ནོར་ཕྱིར་འབྲང༌། །
ཆོག་ཤེས་ཅན་གྱིས་ནོར་རྙེད་ཀྱང་། ：
དེས་པ་བཞིན་དུ་གཞན་ལ་སྟེར། །
སྲིད་པའི་ཁོལ་པོར་གྱུར་པའི་སྐྱེ་བོ་ངན་པ་རྣམས་རང་གི་སྲོག་དང་བསྡོས་་
459



ལེགས་བཤད་བསྟན་བཅོས་ཕྱོགས་བསྒྲིགས།
ནས་ནོར་ཕྱིར་འབྲང་བར་བྱེད་ལ། ཆོག་ཤེས་པའི་སྐྱེ་བོ་རྣམས་ཀྱིས་ནོར་རྙེད་
ཀྱང་དེས་པ་བཞིན་དུ་གཞན་ལ་སྟེར་བར་བྱེད་པ་ཡིན་ནོ། །
བདོག་པ་བཏང་བས་སྦྱིན་པ་རྫོགས། །
དེ་ལ་ཁྲོ་ན་བཟོད་པ་འཕེལ། །
ཚིམ་ན་རྗེས་སུ་ཡི་རང་བསྒོམ། །
དེས་ན་སྦྱིན་པ་ཆོས་ཀྱི་མཆོག །
བདོག་པ་ཡོངས་སུ་བཏང་བས་སྦྱིན་པ་རྫོགས་ཤིང་དེ་ལ་ཁྲོ་བ་ཡོད་ན་་་་་་་
བཟོད་པ་འཕེལ་བར་འགྱུར་ལ། ཚིམ་པར་གྱུར་ན་རྗེས་སུ་ཡི་རང་བ་བསྒོམ་པ་
འབྱུང་བས། དེས་ན་སྦྱིན་པ་ཉིད་ཆོས་ཀྱི་མཆོག་ཡིན་ནོ། }
སྡུག་བསྔལ་རྒྱ་མཚོའི་སྣོད་གྱུར་པའི། །
ལུས་འདི་དགྲ་དང་འདྲ་མོད་ཀྱི། །
བློ་དང་ལྡན་པས་འཁོལ་ཤེས་ན། །
འདི་ལ་བསོད་ནམས་རྟེན་དུ་རུང་། །
སྡུག་བསྔལ་རྒྱ་མཚོ་ལྟ་བུའི་སྣོད་དུ་གྱུར་པའི་ལུས་འདི་ནི་དགྲ་དང་འདྲ་བ་
ཡིན་མོད་ཀྱི། དལ་འབྱོར་གྱི་ལུས་རྟེན་འདི་ལ་བློ་དང་ལྡན་པ་དག་གིས་སྲིད་
ཞིའི་ཡོན་ཏན་ཐམས་ཅད་འབྱུང་བའི་གཞི་ཚུལ་ཁྲིམས་དང་གསང་སྔགས་ཀྱི་་་་་
460



ས་སྐྱ་ལེགས་བཤད་ཀྱི་འགྲེལ་བ།
ལམ་ཉམས་སུ་ལེན་པ་སོགས་ཀྱིས་འཁོལ་བར་ཤེས་ན་འདི་ཉིད་བསོད་ནམས་་་
བསགས་པ་ལ་བརྟེན་དུ་རུང་བ་ཡིན་ནོ། །
སྐད་ཅིག་འཇིག་པའི་ཚེ་ན་ཡང་། །
དགེ་བའི་བག་ཆགས་རིང་དུ་འཁྱེར། །
རླུང་གིས་བསྒོས་པའི་ཙན་དན་དྲི། །
རིང་དུ་འཐུལ་ཡང་དགའ་བ་བསྐྱེད། །
དེ་ལྟར་བྱས་ན་ལུས་དེ་ནི་སྐད་ཅིག་ཉིད་ལ་འཇིག་པའི་ཚེ་ནའང་དེ་ཡིས་་་་
དགེ་བའི་བག་ཆགས་བཟང་བོ་རིང་དུ་འཁྱེར་བར་བྱེད་ནུས་ཏེ་རླུང་གིས་གཡོ་་་
བའི་ཙན་དན་གྱི་དྲི་བཟང་བོ་རིང་དུ་འཐུལ་ནེའང་དགའ་བ་སྐྱེད་ནུས་པ་དང་་་
འདྲའོ། །
ཡུན་རིང་བདེ་བ་སྤྱད་སྤྱད་ནས། །
འབྲལ་བའི་སྡུག་བསྔལ་ལྷག་པར་ཆེ། །
རང་དབང་མེད་པར་འཆི་དགོས་པ། །
འདི་ལ་རྟག་འཛིན་དེ་དག་བརླག །
ཚེ་འདིར་ཡུན་རིང་དུ་བསྡད་ནས་བདེ་བ་སྤྱད་སྤྱད་པ་བས་ཀྱང་ཐ་མར་་་་་
འབྲལ་བའི་སྡུག་བསྔལ་ལྷག་པར་ཆེ་བ་ཡིན་ཞིང་། རང་དབང་མེད་པར་ངེས་
པར་འཆི་དགོས་པས་ན་ཚེ་འདི་ལ་རྟག་པར་འཛིན་པ་དེ་དག་ཤིན་ཏུ་བརླག་པ་་
461



ལེགས་བཤད་བསྟན་བཅོས་ཕྱོགས་བསྒྲིགས།
ཡིན་ནོ། །
གཉེན་བཤེས་ཀུན་གྱིས་མཐའ་བསྐོར་ཏེ། །
གཅོམ་བསྐྱུངས་མིག་རྩ་ཤིན་ཏུ་ཞན། །
གང་ཕྱོགས་འགྲོ་བའི་གཏོལ་མེད་པ། །
དེ་ཚེ་དགེ་བ་གཞན་རྣམས་ཕུང༌། །
འཆི་བའི་ཚེ་གཉེན་བཤེས་ཀུན་གྱིས་མཐའ་བསྐོར་ཏེ་གཅོམ་བསྐྱུངས་མིག་་
རྩ་ཤིན་ཏུ་ཞན་ཅིང་། ཕྱོགས་བསླད་ནས་གར་འགྲོའི་གཏོལ་མེད་པ་དེའི་ཚེ་དགེ་
བ་ཞན་པའི་སྐྱེ་བོ་རྣམས་ཤིན་ཏུ་ཕུང་བ་ཡིན་ནོ། །
ངན་སོང་གསུམ་པོའི་ནད་རྣམས་ནི། །
མ་བྱུང་བ་ནས་གསོ་བར་བྱ། །
གནམ་ལྕགས་མགོ་ལ་བབ་པ་ལྟར། །
ཐོག་ཏུ་བབས་ན་ཅི་བྱར་ཡོད། །
དམྱལ་བ་ཡི་དྭགས་དུད་འགྲོ་སྟེ་ངན་སོང་གསུམ་པོ་ནད་ཀྱི་རྒྱུ། ཞེ་སྡང་
དང་། འདོད་ཆགས་དང་། གཏི་མུག་ལས་བྱུང་བ་ཡིན་པས་དེ་རྣམས་ནི་མ་བྱུང་
བ་ནས་གསོ་བར་བྱ་དགོས་ཤིང༌། གནམ་ལྕགས་དྲག་པོ་མགོ་ལ་བབས་པ་ལྟར་
ཐོག་ཏུ་བབས་ན་དེའི་ཚེ་ཅི་བྱར་ཡང་ཡོད་པ་མ་ཡིན་ནོ། །
462



ས་སྐྱ་ལེགས་བཤད་ཀྱི་འགྲེལ་བ།
མཛའ་བཤེས་ཀུན་དང་བྲལ་བ་དང་། །
ངེས་པར་འཆི་བ་ཤེས་བཞིན་དུ། །
ད་དུང་བདེ་བར་གཉིད་ཕེབས་པ། །
བདག་ཉིད་སྙིང་ལ་ཅི་ཞིག་ཞུགས། །
མཛའ་གྲོགས་དང་གཉེན་བཤེས་ལ་སོགས་པ་ཀུན་དང་འབྲལ་དགོས་པ་
དང་ངེས་པར་འཆི་དགོས་པ་ཤེས་བཞིན་དུ། ད་དུང་བདེ་བར་གཉིད་ཅིང་བག་
ཕེབས་པ་འདི་ཉིད་བསམ་ན་བདག་གི་སྙིང་ལ་ཅི་ལྟ་བུའི་མ་རུངས་པ་ཞིག་་་་་་
ཞུགས་པ་ཡིན་ནོ། །
གང་གིས་བརྩོན་པར་མི་ནུས་ཀྱང་། །
ཅི་ནས་ངན་འགྲོར་མི་ལྟུང་བྱ། །
དཔའ་བོས་དགྲ་སྡེ་མ་སོད་ནའང་། །
རང་ཕྱོགས་གསོད་པར་བྱེད་དམ་ཅི། །
བདག་གིས་རང་གཞན་གྱི་དོན་དུ་བརྩོན་པ་ཆེན་པོ་བྱེད་པར་མི་ནུས་ཀྱང་།
རང་ཉིད་ཅི་ནས་ཀྱང་ངན་འགྲོར་མི་ལྟུང་བ་ཞིག་བྱ་དགོས་ཏེ། དཔའ་བོས་ཕ་
རོལ་དགྲ་སྡེ་མ་སོད་ནའང་རང་གི་ཕྱོགས་གསོད་པར་བྱེད་པ་མི་སྲིད་པ་བཞིན་་་
ནོ། །
463



ལེགས་བཤད་བསྟན་བཅོས་ཕྱོགས་བསྒྲིགས།
འཕྲལ་དུ་ཅུང་ཟད་སྡུག་ན་ཡང་། །
རྒྱུན་དུ་བདེ་བ་མཁས་པས་བསྟེན། །
གཏར་བསྲེག་དག་གིས་ནད་འདོན་པ། །
སྨན་པ་མཁས་པའི་གཞུང་ལུགས་ཡིན། །
འཕྲལ་དུ་ཅུང་ཟད་སྡུག་ཅིང་མི་ནུས་པ་ཞིག་ཡིན་ནའང་རྒྱུན་དུ་བདེ་བའི་་
རྒྱུར་འགྱུར་ངེས་པ་དེ་ཉིད་མཁས་པས་ལེགས་པར་བསྟེན་དགོས་ཏེ། གཏོར་
བསྲེག་གི་ཐབས་དག་གིས་ནད་འདོན་པར་བྱེད་པ་སྨན་པ་མཁས་པའི་གཞུང་་་་
ལུགས་ཡིན་པ་ལྟ་བུའོ། །
གལ་ཏེ་གཞན་དག་ཕུན་ཚོགས་པས། །
བདག་གི་ཡིད་ལ་མི་བཟོད་ན། །
དེ་ཡིས་རང་འབྱོར་འཇོམས་པའི་ཕྱིར། །
རང་ལ་ཕྲག་དོག་བྱེད་པར་ཟད། །
གལ་ཏེ་གཞན་དག་ཕུན་སུམ་ཚོགས་པར་གྱུར་པས་བདག་གི་ཡིད་ལ་མི་་་་
བཟོད་པ་བྱུང་ན་ཕྲག་དོག་སྐྱེས་པ་ཡིན་ཞིང་། དེ་ནི་དེ་ཡིས་རང་གི་འབྱོར་བ་
འཇོམས་པའི་ཕྱིར་དུ་རང་ཉིད་ལ་ཕྲག་དོག་བྱེད་པ་ཡིན་པར་ཟད། དེ་ལྟ་བུ་ནི་
སྔོན་བྱུང་བ་རྒྱལ་བོ་ཟླ་འོད་ལ་རྒྱལ་ཕྲན་བྱི་མ་སེ་ནས་ཕྲག་དོག་བྱས་པའི་ལོ་་་་་
རྒྱུས་དང་མཚུངས་ལ་གོང་དུ་གསལ་བར་བཤད་པ་ལྟར་རོ། །
464



ས་སྐྱ་ལེགས་བཤད་ཀྱི་འགྲེལ་བ།
གནོད་པར་བྱ་ཕྱིར་དགྲ་འཇོམས་ན། །
ཁྱོད་ཀྱིས་ཁྲོ་བ་ཁོ་ན་ཆོམས། །
ཁྲོ་བས་འཁོར་བ་ཐོག་མེད་ནས། །
བདག་ལ་གནོད་པ་མཐའ་ལས་འདས། །
གནོད་པར་བྱ་བའི་ཕྱིར་དགྲ་བོ་འཇོམས་པར་འདོད་ན་ཁྱོད་ཀྱིས་བཟོད་་་་
པ་ཆེན་པོས་ཁྲོ་བ་དེ་ཉིད་ཁོ་ན་ཆོམ་པར་བྱ་དགོས་ཏེ། ཁྲོ་བས་ཚེ་རབས་འཁོར་
བ་ཐོག་མ་མེད་པ་ནས་བདག་ལ་གནོད་པ་བྱས་པ་མཐའ་ལས་འདས་པས་ན་་་་་
བཟོད་པ་བསྒོམ་པར་བྱེད་དགོས་པ་ཡིན་པས་སོ། །
གལ་ཏེ་དགྲ་ཀུན་བརླག་འདོད་ན། །
བསད་པས་དེ་ཀུན་ག་ལ་འཛད། །
རང་གི་ཁྲོ་བ་གཅིག་བཅོམ་པས། །
དགྲ་ཀུན་ཅིག་ཅར་བསད་པ་ཡིན། །
གལ་ཏེ་དགྲ་བོ་ཀུན་བརླག་པར་འདོད་ན་བསད་པས་དགྲ་བོ་དེ་དག་ཀུན་་་
འཛད་པར་མེད་ཀྱི། རང་གི་ཁྲོ་བ་གཅིག་པུ་བཅོམ་པར་བྱས་པས་དགྲ་བོ་ཐམས་
ཅད་ཅིག་ཅར་དུ་བསད་པ་ཡིན་པར་འགྱུར་བའོ། །
མཐུ་ཆེན་གཟུ་ལུམས་སྤྱོད་པ་ལ། །
465



ལེགས་བཤད་བསྟན་བཅོས་ཕྱོགས་བསྒྲིགས།
ཁྲོས་ན་རང་ལ་ལྷག་པར་གནོད །
དམ་པ་ཉེ་བར་ཞི་བ་ལ། །
ཁྲོ་བར་བྱ་རྒྱུ་ག་ལ་ཡོད། །
མཐུ་ཆེན་གྱི་གཟུ་ལུམས་པས་སྤྱོད་པ་བྱེད་པ་ལ་ཁྲོས་ན་རང་ལ་ལྷག་པར་་་
གནོད་པ་ཡིན་ཞིང་དམ་པ་ཉེ་བར་ཞི་བར་གནས་པ་ལ་ཁྲོ་བར་བྱ་བའི་རྒྱུ་མེད་
པ་ཡིན་ནོ། །
སྡོང་བུ་གཅིག་ལས་སྐྱེས་པ་ཡི། །
རྩྭ་རྣམས་རླུང་གིས་ཕྱོགས་བཅུར་འཐོར། །
དེ་བཞིན་ལྷན་ཅིག་སྐྱེས་པ་ཡི། །
སྐྱེ་བོ་ལས་ཀྱིས་སོ་སོར་འབྲལ། །
སྡོང་བུ་གཅིག་ལ་སྐྱེས་པའི་རྩྭ་རྣམས་ནི་མཐར་རླུང་གིས་ཕོ་བར་བྱེད་དེ།
ལྷན་ཅིག་ཏུ་སྐྱེས་པའི་སྐྱེ་བོ་རྣམས་ཀྱང་མཐར་ལས་ཀྱི་དབང་གིས་སོ་སོར་འབྲལ་
བར་འགྱུར་བ་ཡིན་ནོ། །
སྔོན་ཆད་མ་མཐོང་འབྲེལ་བར་འཐམས། །
དེ་ནས་སླར་ཡང་གཞན་འགྲོ་བའི། །
མི་དེ་བདག་དང་ཅིར་འབྲེལ་ན། །
466



ས་སྐྱ་ལེགས་བཤད་ཀྱི་འགྲེལ་བ།
ཤི་ནས་མྱ་ངན་ཆེན་པོ་བྱེད། །
དེ་ལྟ་བུ་ནི་སྔོན་ཆད་མ་མཐོང་བས་འབྲེལ་བར་འཐམས་ཤིང་། དེ་ནས་
སླར་ཡང་གཞན་དུ་འགྲོ་དགོས་པའི་མི་དེ་ཉིད་བདག་དང་ཇི་ལྟར་འབྲེལ་བ་ན་་་་
ཤི་ནས་དེའི་མྱ་ངན་བྱེད་པ་ནི་དེ་ལྟ་བུའི་དབང་གིས་སོ། །
རང་དོན་འབད་པས་བསྒྲུབ་འདོད་ན། །
དེ་ཡིས་དང་བོ་གཞན་དོན་སྒྲུབས། །
རང་དོན་ཁོ་ན་གཙོར་བྱེད་པ། །
དེ་ཡིས་རང་དོན་འགྲུབ་མི་སྲིད། །
རང་གི་དོན་འབད་པས་བསྒྲུབ་པར་འདོད་ན་དེ་ཡིས་དང་བོར་གཞན་གྱི་་་
དོན་བསྒྲུབ་པར་བྱ་དགོས་ཏེ། རང་དོན་ཁོ་ན་ཉིད་གཙོ་བོར་བྱེད་པ་དེ་ཡིས་
རང་དོན་དེ་ཉིད་འགྲུབ་པ་མི་སྲིད་པས་སོ། ：
མི་གང་གཞན་དོན་གཙོར་བྱེད་ན། །
གཡོ་ཅན་རང་དོན་སྒྲུབ་པ་འདྲ། །
རང་དོན་འབའ་ཞིག་གཙོར་བྱེད་པ། །
གཞན་མགོ་འདོན་ཕྱིར་དྲང་བ་འདྲ། །
མི་གང་གིས་གཞན་དོན་གཙོ་བོར་བྱེད་པ་ལ་ཕ་རོལ་གྱིས་བལྟས་ན་གཡོ་་་་
467



ལེགས་བཤད་བསྟན་བཅོས་ཕྱོགས་བསྒྲིགས།
ཅན་གྱིས་རང་དོན་བསྒྲུབ་པ་འདྲ་ཞིང་རང་དོན་འབའ་ཞིག་གཙོ་བོར་བྱེད་པ་ལ་
གཞན་གྱིས་བལྟས་ན་གཞན་གྱི་མགོ་འདོན་པའི་ཕྱིར་དུ་དྲང་བ་འདྲ་བའང་སྲིད་
པ་ཡིན་ནོ། །
བློ་ལྡན་ཚེ་འདི་བསྒྲུབ་ན་ཡང་། །
ཆོས་ཀྱིས་བསྒྲུབ་ན་བདེ་བར་འགྲུབ། །
དམ་པ་རྣམས་དང་ཆོམ་རྐུན་གྱི། །
ཕུན་སུམ་ཚོགས་པའི་ཁྱད་པར་ལྟོས། །
བློ་དང་ལྡན་པ་དག་གིས་ཚེ་འདི་ལ་ཕན་པ་འབའ་ཞིག་སྒྲུབ་ནའང་ཆོས་་་་
ཀྱིས་བསྒྲུབ་ན་བདེ་བར་འགྲུབ་པ་ཡིན་ཏེ་དམ་པ་རྣམས་དང་ཆོམ་རྐུན་རྣམས་ཀྱི་
ཕུན་སུམ་ཚོགས་པའི་ཁྱད་པར་ལ་ལྟོས་དང་དེ་ལྟ་བུའོ། །
མི་རྣམས་ཚེ་ཐུང་དེ་ཡི་ཕྱེད། །
མཚན་མོ་གཉིད་ལོག་ཤི་དང་འདྲ། །
ན་རྒའི་སྡུག་བསྔལ་སྣ་ཚོགས་ཀྱིས། །
ཕྱེད་པོའང་བདེ་བར་སྤྱད་དུ་མེད། །
མི་རྣམས་ནི་ཚེ་ཐུང་ཞིང་ཐུང་བ་དེའི་ཕྱེད་མཚན་མོ་གཉིད་ལོག་པ་དེ་ནི་
ཤི་བ་དང་འདྲ་ལ། བྱེད་དེར་ཡང་ན་བ་དང་རྒས་པ་ལ་སོགས་པ་སྡུག་བསྔལ་སྣ་
468



ས་སྐྱ་ལེགས་བཤད་ཀྱི་འགྲེལ་བ།
ཚོགས་ཀྱིས་གདུང་བར་འགྱུར་བས་དེའི་ཕྱེད་པོའང་བདེ་བར་སྤྱད་དུ་མེད་པ་
ཡིན་ནོ། །
སྐྱེ་བོ་ཀུན་གྱི་དྲུང་སྡོད་པའི། །
འཆི་བདག་གལ་ཏེ་མངོན་སུམ་མཐོང་། །
བྱ་བ་གཞན་དག་ལྟ་ཅི་སྨོས། །
ཟ་བར་དྲན་པའི་ནུས་པ་མེད། །
སྐྱེ་བོ་ཀུན་གྱི་དྲུང་ན་སྡོད་པའི་འཆི་བདག་དེ་ཉིད་གང་གི་ཚེ་གལ་ཏེ་་་་་་
མངོན་སུམ་དུ་མཐོང་བའི་ཚེ་ན་བྱ་བ་གཞན་དག་ལྟ་ཅི་སྨོས་ལ་ཟ་བ་དྲན་པའི་་་༌་
ནུས་པ་མེད་པ་ཡིན་ནོ། །
ཁྱོད་ཀྱིས་བྱ་བ་ཟིན་ནམ་ཞེས། །
འཆི་བདག་སྡོད་པར་མི་འགྱུར་གྱིས། །
ངེས་པར་བྱ་དགོས་ཡོད་ན་ནི། །
དེ་རིང་ཉིད་དུ་བརྟུན་ལ་གྱིས། །
དེ་ལྟ་བུའི་དུས་ལ་བབས་པའི་ཚེ་ཁྱོད་ཀྱི་བྱ་བ་རྣམས་གྲུབ་ཟིན་ཞེས་འཆི་་་
བདག་སྡོད་པར་མི་འགྱུར་བ་ཡིན་གྱི། དེ་བས་ན་དམ་ཆོས་ལ་སོགས་པ་ངེས་
པར་བྱ་དགོས་པ་དག་ཡོད་ན་ནི་བརྩོན་འགྲུས་ཆེན་པོས་དེ་རིང་ཉིད་དུ་རབ་ཏུ་་
469



ལེགས་བཤད་བསྟན་བཅོས་ཕྱོགས་བསྒྲིགས་
བརྟུན་ལ་གྱིས་ཤིག
བདག་གི་བྱ་བ་མ་ཟིན་པས། །
རེ་ཞིག་དེ་རིང་ཁྱོད་བཞུགས་ཞེས། །
མཆི་མས་བརྣངས་ཏེ་གསོལ་བཏབ་ཀྱང་། །
འཆི་བདག་བཅོས་སུ་ག་ལ་རུང་། །
བཤད་མ་ཐག་པ་དེ་ལྟར་མ་ནུས་ན་དེའི་ཚེ་བདག་གི་བྱ་བ་རྣམས་གྲུབ་མ་་་
ཟིན་པས་རེ་ཞིག་དེ་རིང་ཁྱོད་ཅུང་ཟད་བཞུགས་ཤིག་ཅེས་མཆི་མས་བརྣངས་ཏེ་་
གསོལ་བ་བཏབ་ཀྱང་། འཆི་བདག་བཅོས་སུ་མི་རུང་ཞིང་མི་ནུས་པ་ཡིན་ནོ། །
འདུ་འཛི་སྤངས་པ་བདེ་བ་སྟེ། །
མིན་ན་བཟང་བོ་རྣམས་དང་འགྲོགས། །
དུག་སྦྲུལ་གསོ་བ་ག་ལ་ལེགས། །
གསོ་ན་བཟླས་བརྗོད་བརྩོན་པར་བྱ། །
འདུ་འཛི་སྤངས་པ་བདེ་བ་ཉིད་ཡིན་ཏེ་དེ་ལྟར་མ་ཡིན་ན་གྲོགས་བཟང་བོ་
རྣམས་དང་འགྲོགས་པར་བྱ་དགོས་ཏེ། དུག་སྦྲུལ་གསོ་བ་ནི་མི་ལེགས་པས་
སྤངས་ན་བདེ་སྟེ། གལ་ཏེ་གསོ་ན་བཟློས་བརྗོད་ལ་བརྩོན་པར་བྱ་དགོས་པ་ལྟ་
བུའོ། །
470



ས་སྐྱ་ལེགས་བཤད་ཀྱི་འགྲེལ་བ།
སེམས་ནི་རྣམ་པར་གཡེངས་པ་ལ། །
དམ་ཆོས་སྒྲུབ་པའི་གོ་སྐབས་མེད། །
ཉེ་བར་ཞི་བར་གནས་པ་ལ། །
སེམས་ནི་ལས་རུང་ཤིན་ཏུ་ཉེ། །
རྟག་ཏུ་སེམས་ནི་རྣམ་པར་གཡེངས་པར་བྱེད་པའི་སྐྱེ་བོ་ལ་དམ་པའི་ཆོས་་
ཟབ་མོ་སྒྲུབ་པའི་གོ་སྐབས་མེད་པ་ཡིན་ལ། གང་ཞིག་ཉེ་བར་ཞི་བས་གནས་པ་
ན་བསམ་གཏན་གྱི་གཞི་རྣམ་པར་དག་པ་ཡིན་པས་དེ་ལ་སེམས་ནི་ལས་རུང་་་་་
ཤིན་ཏུ་ཉེ་བ་ཡིན་ནོ། །
དམིགས་པ་ཀུན་ལ་རབ་མཁས་ཤིང་། །
ཏིང་ངེ་འཛིན་གྱིས་སེམས་དུལ་བ། །
འཕགས་པའི་ཆོས་ལ་རབ་སྦྱངས་ན། །
ཡོན་ཏན་ཀུན་གྱི་ཞིང་ས་ཡིན། །
དམིགས་པ་ཀུན་ལ་རབ་ཏུ་མཁས་ཤིང་ཏིང་ངེ་འཛིན་གྱིས་སེམས་དུལ་་་་་
བར་གྱུར་པ། འཕགས་པའི་ཆོས་རྣམས་ལ་རབ་ཏུ་སྦྱངས་པ་ན་ཡོན་ཏན་ཀུན་གྱི་
ཞིང་ས་མཆོག་ཏུ་གྱུར་པ་ཡིན་ནོ། །
བླུན་པོ་སློབ་པ་ངོ་ཚར་འཛིན། །
471



ལེགས་བཤད་བསྟན་བཅོས་ཕྱོགས་བསྒྲིགས།
མཁས་རྣམས་མ་བསླབས་ངོ་ཚར་འཛིན། །
དེས་ན་མཁས་རྣམས་རྒས་གྱུར་ཀྱང་། །
ཕྱི་མའི་དོན་དུ་རིག་པ་སློབ། །
བླུན་པོ་རྣམས་ཀྱིས་ཡོན་ཏན་སློབ་པ་ངོ་ཚ་བར་འཛིན་ལ་མཁས་པ་རྣམས་་
ཀྱིས་ཡོན་ཏན་མ་བསླབས་པ་ངོ་ཚ་བར་འཛིན་པ་ཡིན་པས། དེས་ན་མཁས་པ་
དག་གིས་ཚེ་འདིར་ཤིན་ཏུ་རྒས་པར་གྱུར་ཀྱང་ཕྱི་མའི་དོན་དུ་རིག་པ་སློབ་པར་
བྱ་དགོས་སོ། །
ཤེས་རབ་མེད་པའི་རྒྱུ་མཚན་གྱིས། །
བླུན་པོ་ཡོན་ཏན་མི་སློབ་ལོ། །
བརྟགས་ན་ཤེས་རབ་མེད་ཉིད་ཀྱིས། །
བླུན་པོས་འབད་པ་ལྷག་པར་དགོས། །
ཤེས་རབ་མེད་པའི་རྒྱུ་མཚན་གྱིས་བླུན་པོ་རྣམས་ཀྱིས་ཡོན་ཏན་མི་སློབ་པ་
ཡིན་ནོ་ལོ། ལེགས་པར་བརྟགས་ན་ཤེས་རབ་མེད་པ་ཉིད་ཀྱིས་ན་བླུན་པོ་ཡིན་
ཏེ་དེ་ཡིས་འབད་པ་ལྷག་པར་བྱ་དགོས་སོ། །
སྐྱེ་བ་སྔ་མར་མ་བསླབས་པས། །
ཚེ་འདིར་བླུན་པོར་མཐོང་ནས་ནི། །
472



ས་སྐྱ་ལེགས་བཤད་ཀྱི་འགྲེལ་བ།
ཕྱི་མར་བླུན་པོར་སྐྱེ་དོགས་པས །
ཚེ་འདིར་དཀའ་ཡང་འབད་དེ་མཉན། །
དེ་ཡིས་སྐྱེ་བ་སྔ་མར་མ་བསླབས་པས། ཚེ་འདི་ཉིད་དུ་བླུན་པོར་གྱུར་པ་
མཐོང་ནས་ནི་སྐྱེ་བ་ཕྱི་མར་བླུན་པོར་སྐྱེ་དོགས་པས་ན་ཚེ་འདིར་རིག་པ་སློབ་པ་
དཀའ་ཡང་འབད་པ་ཆེན་པོས་མཉན་དགོས་པ་ཡིན་ནོ། །
བསྒོམ་ན་ཐོས་པ་མི་དགོས་ཞེས། །
བླུན་པོ་བློ་རྒྱུ་ཆུང་ངུ་སྨྲ། །
ཐོས་པ་མེད་པར་བསྒོམ་པ་ཙམ། །
འབད་ཀྱང་དུད་འགྲོའི་སྒྲུབ་ཐབས་ཡིན། །
བསྒོམ་ན་ཐོས་པ་བྱེད་མི་དགོས་ཞེས་བླུན་པོ་བློ་རྒྱ་ཆུང་ངུ་དག་གིས་སྨྲ་བ་་་
ཡིན་ཏེ། ཐོས་པ་མེད་པར་བསྒོམ་པ་ཅུང་ཟད་ཙམ་ལ་འབད་པ་བྱས་ཀྱང་དུད་
འགྲོའི་སྒྲུབ་ཐབས་ཡིན་པས་དུད་འགྲོར་སྐྱེ་བའི་རྒྱུར་འགྱུར་བས་སོ། །
རྒྱུ་འབྲས་བསླུ་བ་མེད་པ་འདི། །
ཐམས་ཅད་མཁྱེན་པའི་ཁྱད་ཆོས་ཡིན། །
མ་བསླབས་པ་ལ་ཀུན་མཁྱེན་དུ། །
འགྲོ་ན་རྒྱུ་འབྲས་ག་ལ་བདེན། །
473



ལེགས་བཤད་བསྟན་བཅོས་ཕྱོགས་བསྒྲིགས།
རྒྱུ་འབྲས་བསླུ་བ་མེད་པ་འདི་ཉིད་ནི་ཐམས་ཅད་མཁྱེན་པའི་ཁྱད་པར་་་་་
ཅན་གྱི་ཆོས་བླ་ན་མེད་པ་ཡིན་ཏེ། མ་བསླབས་པ་ལ་ཀུན་མཁྱེན་དུ་འགྲོ་ན་དེས་
བསྟན་པའི་རྒྱུ་འབྲས་དེ་ཉིད་བདེན་པ་མ་ཡིན་པར་འགྱུར་བའི་ཕྱིར་རོ། །དེས་
ན་རིག་པ་སློབ་པ་ལ་འབད་དགོས་ཏེ། མགོན་པོ་བྱམས་པས། རིག་པའི་གནས་
ལྔ་དག་ལ་བརྩོན་པར་མ་བྱས་ན། །འཕགས་མཆོག་ཐམས་ཅད་མཁྱེན་ཉིད་ཐོབ་
མི་འགྱུར། །དེ་ལྟ་བས་ན་གཞན་དག་ཚར་བཅད་རྗེས་བཟུང་དང་། །བདག་ཉིད་
ཀུན་ཤེས་བྱ་ཕྱིར་དེ་ལ་བརྩོན་པར་བྱེད། །ཅེས་མདོ་སྡེ་རྒྱན་ལས་གསུངས་ལ།
སྤྱོད་འཇུག་ལས། རྒྱལ་སྲས་རྣམས་ཀྱིས་མི་བསླབ་པའི། །དངོས་པོ་འགའ་ཡང་
ཡོད་མ་ཡིན། །དེ་ལྟར་གནས་པའི་མཁས་པ་ལ། །བསོད་ནམས་མི་འགྱུར་གང་
ཡང་མེད། །ཅེས་གསུངས་ལ། དེ་དག་ཀྱང་བདག་ཉིད་ཆེན་པོ་འདི་ཉིད་ཀྱི་
གསུང་རབ་ལས། རང་བློ་ཤེས་བྱ་ཀུན་ལ་མ་སྦྱངས་ན། །ཐམས་ཅད་མཁྱེན་པ་
ནམ་མཁའི་མཐའ་ལས་རིང་། །དེ་ལྟར་དགོངས་ནས་རྒྱལ་དང་དེ་སྲས་ཀྱིས། །
ཤེས་བྱའི་གནས་ཀུན་སྦྱངས་ཞེས་ལེགས་པར་གསུངས། །ཞེས་འབྱུང་བ་ཡིན་ནོ། །
ཐོས་པ་མེད་པའི་བསྒོམ་པ་དེ། །
རེ་ཞིག་གྲུབ་ཀྱང་མྱུར་དུ་འཇིག །
གསེར་དངུལ་ལེགས་པར་བཞུ་ན་ཡང་། །
མེ་དང་བྲལ་ན་སྲ་བར་འགྱུར། །
474



ས་སྐྱ་ལེགས་བཤད་ཀྱི་འགྲེལ་བ།
ཐོས་པ་མེད་པའི་བསྒོམ་པ་དེ་ནི་རེ་ཞིག་ཏུ་གྲུབ་ཀྱང་མྱུར་དུ་འཇིག་པར་་་་
འགྱུར་སླ་བ་ཡིན་ཏེ། གསེར་དངུལ་ལེགས་པར་བཞུ་བར་བྱེད་ནུས་ནའང་མེ་
དང་བྲལ་ན་མྱུར་དུ་སྲ་བར་འགྱུར་བ་བཞིན་ནོ། །
ཤེས་རབ་ཀྱིས་ནི་གཏིང་བརྟགས་ནས། །
ཉེས་རྒྱུ་སྤོང་བ་སྒོམ་པ་ཡིན། །
ལུས་ཀྱི་དྲི་མ་བཀྲུས་པ་ལྟར། །
བསྒོམས་ཀྱང་རིང་ཞིག་ལོན་ནས་ལྡོག །
གང་གིས་ཤེས་རབ་ཀྱིས་ནི་གཏིང་ལེགས་པར་བརྟགས་ནས་ཉེས་པའི་རྒྱུ་་་
སྤོང་བར་བྱེད་ནུས་ན་སྒོམ་པ་ཉིད་ཡིན་ལ། ལུས་ཀྱི་དྲི་མ་བཀྲུས་ན་འདག་ཀྱང་
སླར་ཡང་འབྱུང་བ་ཡིན་པ་ལྟར་སྒོམ་རྒྱང་རིང་མོ་ཞིག་ལོན་ནས་ལྡོག་པར་སྲིད་
པ་ཡིན་ནོ། །
རྒྱུ་འབྲས་ཕུལ་བྱུང་མ་ཚོགས་པར། །
བདག་མེད་རྟོགས་ཀྱང་འཚང་མི་རྒྱ། །
ཐབས་མཆོག་དག་གིས་མ་བསྒྲུབས་པའི། །
བདེན་པར་མཐོང་ཡང་དགྲ་བཅོམ་མིན། །
རྒྱུ་འབྲས་ཕུལ་ཏུ་བྱུང་བ་ལེགས་པར་མ་འཚོགས་པར་བདག་མེད་རྟོགས་་་་
475



ལེགས་བཤད་བསྟན་བཅོས་ཕྱོགས་བསྒྲིགས་
པའི་ཤེས་རབ་དང་ལྡན་ཡང་འཚང་རྒྱ་བར་མི་ནུས་ཏེ། ཐབས་མཆོག་ཁྱད་པར་
ཅན་དག་གིས་མ་བསྒྲུབས་པའི་བདེན་པ་མཐོང་ནའང་དགྲ་བཅོམ་པ་མིན་པས་་་་
སོ། །
དེས་ན་ཆོས་རྣམས་ལེགས་རྟོགས་ཏེ། །
ཏིང་ངེ་འཛིན་ལ་སེམས་བཞག་ན། །
ཉེས་པ་བག་ཆགས་དང་བཅས་པ། །
གང་གིས་སྤངས་པ་རྫོགས་འཚང་རྒྱ། །
དེས་ན་ཆོས་རྣམས་ལེགས་པར་རྟོགས་པར་བྱས་ཏེ། ཏིང་འཛིན་ལ་སེམས་
རྩེ་གཅིག་ཏུ་མཉམ་པར་བཞག་ནས་ཉེས་པ་བག་ཆགས་དྭངས་པ་ཐམས་ཅད་་་་་
གང་གིས་སྤངས་པ་ན། དེ་ཉིད་མྱུར་དུ་རྫོགས་སངས་རྒྱུ་བ་ནི་མདོ་རྒྱུད་ཀུན་གྱི་
སྙིང་བོ་བླ་ན་མེད་པའོ། །
གང་ལ་བློ་གྲོས་མི་ལྡན་ན། །
བསྟན་བཅོས་ལེགས་ཀྱང་སུ་ཞིག་ལེན། །
ནོར་བུས་སྤྲས་པའི་གསེར་གྱི་རྒྱན། །
མཛེས་ཀྱང་བ་ལང་ག་ལ་ལྟ། །
གང་ལ་བློ་སེམས་མི་ལྡན་ན་དེ་ལྟ་བུ་སུ་ཞིག་གིས་བསྟན་བཅོས་ལེགས་པ་་་་
476



ས་སྐྱ་ལེགས་བཤད་ཀྱི་འགྲེལ་བ། ，
ཞིག་ཡིན་ནའང་ལེན་པར་མི་བྱེད་དེ། ནོར་བུ་རིན་པོ་ཆེ་ཡིས་སྤྲས་པའི་གསེར་
གྱི་རྒྱན་ཆ་ཤིན་ཏུ་མཛེས་པ་ཞིག་ཡིན་ནའང་དེ་ལ་བོ་གླང་གིས་མི་ལྟ་བ་བཞིན་་་་
ནོ། །
མཁས་པ་རྣམས་ཀྱིས་ལེགས་བཤད་ཀུན། །
ཤིན་ཏུ་བདེན་པར་གོ་བཞིན་དུ། །
དེ་དོན་ཉམས་སུ་མི་ལེན་ན། །
བསྟན་བཅོས་ཤེས་ཀྱང་ཅི་ཞིག་བྱ། །
མཁས་པ་རྣམས་ཀྱིས་ལེགས་བཤད་ཀུན་རང་ཉིད་ཀྱིས་རྟོགས་ནས་ཤིན་ཏུ་
བདེན་པར་གོ་བཞིན་དུ་དེའི་དོན་དེ་ཉིད་དེ་ལྟར་དུ་ཉམས་སུ་མི་ལེན་ན་དེ་ཡིས་
བསྟན་བཅོས་ཤེས་ཀྱང་ཅི་ཞིག་ཏུ་བྱར་མེད་པ་ཡིན་ནོ། །
རང་ལ་དགོས་པའི་བསྟན་བཅོས་རྣམས། །
ཉི་མ་རེ་རེར་ཚིག་རེ་ཟུངས། །
གྲོག་མཁར་དང་ནི་སྦྲང་རྩི་ལྟར། ། །
རིང་བོར་མི་ཐོགས་མཁས་པར་འགྱུར། །
རང་ལ་དགོས་པའི་བསྟན་ཆོས་རྣམས་ནི་ཉི་མ་རེ་ལ་ཚིག་རེ་ཙམ་ཡིད་་་་
ངེས་པར་ཟུངས་ཤིག་དང་། གྲོག་མཁར་དང་སྦྲང་རྩི་ལྟར་རིང་བོར་མི་ཐོགས་
477



ལེགས་བཤད་བསྟན་བཅོས་ཕྱོགས་བསྒྲིགས།
པར་མཁས་པ་ཆེན་པོར་འགྱུར་བ་ཡིན་ནོ། །
ལེགས་པར་སྤྱོད་ལ་འཇུག་འདོད་ན། །
ཅི་ནས་དེ་ཡི་ཁ་མཉན་ཏེ། །
རྣམ་པ་ཀུན་ཏུ་སྲན་བཙུགས་ནས། །
སྲོག་ལ་བབས་ཀྱང་ལུགས་བཞིན་བསྐྱང་། །
གང་ཞིག་ལེགས་པར་སྤྱོད་པ་ལ་འཇུག་པར་འདོད་ན་ཅི་ནས་མི་རུང་བ་་་་
ཡིན་ཏེ། ཡང་དག་པའི་སྤྱོད་པ་འདི་ཡིས་མ་རུངས་པ་དེའི་ཁ་བརླན་པར་བྱས་
ཏེ། རྣམ་པ་ཀུན་ཏུ་སྲན་རབ་ཏུ་བཙུགས་ནས་སྲོག་ལ་བབས་ཀྱང་ལུགས་འདི་
བཞིན་དུ་བསྐྱང་དགོས་སོ། །དེའང་བསྐྱང་བའི་ཚུལ་མདོར་བརྗོད་ན། སངས་
རྒྱས་བྱང་ཆུབ་སེམས་དཔའ་དག །ཀུན་ཏུ་ཐོགས་མེད་གཟིགས་པར་ལྡན། །དེ་
དག་ཐམས་ཅད་སྤྱན་སྔ་ན། །བདག་ནི་རྟག་པར་གནས་སོ་ཞེས། །དེ་ལྟར་
བསམས་ན་ངོ་ཚ་དང་། །གུས་དང་འཇིགས་ལྡན་དེ་ནི་མནོས། །ཞེས་བྱ་བ་ལ་
སོགས་པའོ། །
དེ་ལ་འབད་པས་གཞུང་ལུགས་ནས། །
འབྱུང་བཞིན་གཉེན་པོས་བསྒྲུབ་ནུས་ན། །
མཁས་རྣམས་རྫུན་པ་མི་གསུང་གི །
478



ས་སྐྱ་ལེགས་བཤད་ཀྱི་འགྲེལ་བ།
འདི་ཡི་ཕན་ཡོན་ཕྱི་ནས་ལྟོས། །
དེ་ལ་འབད་པས་གཞུང་ལུགས་དྲི་མ་མེད་པ་རྣམས་ནས་ཇི་ལྟར་བྱུང་་་་་་
བཞིན་གཉེན་པོ་རབ་ཏུ་བསྐྱེད་ནས་སྒྲུབ་པར་ནུས་ན་ཤིན་ཏུ་ལེགས་ཏེ། མཁས་
པ་རྣམས་ཀྱིས་རྫུན་པ་གསུང་བ་མི་སྲིད་ཀྱི། དེ་བས་ན་འདིའི་ཕན་ཡོན་ཕྱི་ནས་
ལྟོས་དང་ཤེས་པར་འགྱུར་རོ། །དེ་ཡང་རྫུན་མི་གསུང་བ་ཅི་ཤེས་ཤེ་ན། ལུང་ནི་
ཡིད་ཆེས་ཚིག་ཡིན་ཏེ། །ཉེས་པ་ཟད་པ་རྫུན་གྱི་ཚིག །སྨྲ་བར་མི་འགྱུར་རྒྱུ་མེད་
ཕྱིར། །ཉེས་ཟད་ལུང་དུ་ཤེས་པར་བྱ། །ཞེས་པ་དང་། དངོས་ཀྱང་། གལ་ཏེ་
ཁྱོད་ཀྱིས་སྔ་དུས་སུ། ལས་འདི་བྱང་བར་གྱུར་ན་ནི། །སངས་རྒྱས་ཕུན་སུམ་
བདེ་མིན་པ། །འདི་འདྲའི་གནས་སྐབས་འགྱུར་མི་སྲིད། །ཅེས་པ་ལ་སོགས་པ་
དང་། རྣམ་འགྲེལ་ལས། སེམས་ལ་རྩེ་སོགས་གོམས་སྐྱེ་བ། །རང་གི་ངང་གིས་
འཇུག་འགྱུར་ཏེ། །ཞེས་བྱ་བ་ལ་སོགས་པ་གཉེན་པོས་བསྒྲུབ་པར་ནུས་པ་དང་།
བསྒྲུབ་པ་ལས། རྒྱུ་སྤངས་ཡོན་ཏན་གསུམ་བདེ་གཤེགས། །ཉིད་ཡིན་སྡུག་བསྔལ་
རྟེན་མིན་ཕྱིར། །ལེགས་ཡིན་དེ་ནི་བདོག་གདམ་པ། །མཐོང་བའམ་སྦྱོར་བ་ལས་
ཡིན་ནོ། །ཞེས་རྒྱ་ཆེན་གསུངས་སོ། །
སྔོན་ཡང་འདི་བཞིན་སྤྱད་རྣམས་འཕེལ། །
ད་ལྟ་ན་ཡང་དེ་ལྟར་མཐོང་། །
གཏན་ཚིགས་བཟང་བོ་འདི་ཡིས་ནི། །
479



ལེགས་བཤད་བསྟན་བཅོས་ཕྱོགས་བསྒྲིགས།
མ་འོངས་རྣམས་ཀྱང་ཕུན་ཚོགས་འཐོབ། } །
སྔོན་ཡང་ལུགས་འདི་བཞིན་དུ་སྦྱངས་པ་རྣམས་ལེགས་ཚོགས་འཕེལ་བར་
གྱུར་ཅིང་ད་ལྟ་ན་ཡང་དེ་ལྟར་དུ་མཐོང་བས་ན། གཏན་ཚིགས་བཟང་བོ་འདི་
དང་ལྡན་ན་འདི་ཡིས་མ་འོངས་པ་རྣམས་ཀྱང་ཕུན་སུམ་ཚོགས་པ་འཐོབ་པར་་་་
འགྱུར་ངེས་པའོ། །
བློ་ལྡན་རང་གིས་ཤེས་ན་ཡང་། །
མཁས་པའི་གཞུང་ལུགས་གུས་པས་བལྟ། །
རིན་ཆེན་ཤིན་ཏུ་བཟང་བོ་ཡང་། །
མ་བཙོངས་བར་དུ་རིན་ཐང་ཆུང་། །
བློ་དང་ལྡན་པ་དག་གིས་རང་གིས་ཤེས་ནའང་མཁས་པའི་གཞུང་ལུགས་་་་
རིན་པོ་ཆེ་རྣམས་ལ་གུས་པས་བལྟ་བར་བྱ་དགོས་ཏེ། ནོར་བུ་རིན་པོ་ཆེ་ཤིན་ཏུ་
མང་བོའང་དེ་ཉིད་མ་བཙོངས་ཀྱི་བར་དུ་རིན་ཐང་ཆུང་བ་བཞིན་ཡིན་པས་སོ། ：
ནགས་ཚལ་ཤིན་ཏུ་མང་མོད་ཀྱང་། །
ཙན་དན་ས་མཆོག་སྐྱེ་བ་ཉུང་། །
དེ་བཞིན་མཁས་པ་མང་ན་ཡང་། །
ལེགས་བཤད་འབྱུང་བ་ཤིན་ཏུ་དཀའ། །
480



ས་སྐྱ་ལེགས་བཤད་ཀྱི་འགྲེལ་བ།
ནགས་ཚལ་ཤིན་ཏུ་མང་བོ་ཡོད་མོད་ཀྱི། ཙན་དན་ས་མཆོག་སྐྱེ་བ་ཤིན་ཏུ་
ཉུང་བ་ཡིན་ཏེ། དེ་བཞིན་དུ་མཁས་པ་རབ་ཏུ་མང་བོ་ཡོད་ནའང་ལེགས་བཤད་
འབྱུང་བ་ནི་ཤིན་ཏུ་དཀའ་བ་ཡིན་ནོ། །
རྟ་མཆོག་འགྲོ་བའི་ཚེ་ན་ཤེས། །
གསེར་དངུལ་བཞུ་ན་ཤེས་པར་འགྱུར། །
གླང་ཆེན་གཡུལ་ངོར་ཤེས་འགྱུར་ཏེ། །
མཁས་པ་ལེགས་བཤད་རྩོམ་ན་ཤེས། །
རྟ་མཆོག་བཟང་ངན་འགྲོ་བའི་ཚེ་ན་ཤེས་ཤིང་། གསེར་དངུལ་མེར་
བསྲེགས་ཏེ་བཞུ་ན་བཟང་ངན་ཤེས་པར་འགྱུར་ལ། གླང་བོ་ཆེ་བཟང་ངན་
གཡུལ་ངོར་ཞུགས་པའི་ཚེ་ན་ཤེས་པར་འགྱུར་ཏེ། དེ་བཞིན་དུ་མཁས་པ་དག་གི་
ཡོན་ཏན་ལེགས་བཤད་རྩོམ་པ་ན་ཤེས་པར་འགྱུར་བ་ཡིན་ནོ། །
གང་ཞིག་འཇིག་རྟེན་ཐམས་ཅད་ཀྱིས། །
རང་ལ་ཚད་མར་བྱེད་འདོད་ན། །
དེ་ཡིས་གཞུང་འདི་ལེགས་བརྟགས་ཏེ། །
གཉེན་པོ་བསྐྱེད་ལ་འབད་དེ་བསྒྲུབ། །
གང་ཞིག་འཇིག་རྟེན་ཐམས་ཅད་ཀྱིས་རང་ཉིད་ལ་བདེ་བ་ཚད་མར་བྱེད་
48



ལེགས་བཤད་བསྟན་བཅོས་ཕྱོགས་བསྒྲིགས།
པར་འདོད་ན་དེ་ཡི་གཞུང་ལུགས་དྲི་མ་དང་བྲལ་བ་འདི་ཉིད་ལེགས་པར་་་་་
བརྟགས་ཏེ། ་ དེ་ལས་འབྱུང་བ་བཞིན་གཉེན་པོ་ཆེར་སྐྱེད་ལ་རབ་ཏུ་འབད་དེ་
ལེགས་པར་སྒྲུབས་ཤིག དེ་ལྟ་བུ་ནི་མཁས་འཇུག་ལས། དེས་ན་བློ་གྲོས་ལྡན་པ་
ཡིས། །དང་བོར་སློབ་དཔོན་མཁས་བརྟེན་ཏེ། །ཕྱིས་ནས་རང་གིས་ལེགས་
བརྟགས་ན། །དྲི་ཟའི་དབང་བོ་ལྟ་བུར་འགྱུར། །ཞེས་གསུངས་པ་ལྟར་རོ། །
འཇིག་རྟེན་བྱ་བ་ལེགས་ཤེས་པ། །
དེ་ཡིས་དམ་པའི་ཆོས་ལུགས་འགྲུབ། །
དེས་ན་ཆོས་ལུགས་སྤྱོད་པ་དེ། །
བྱང་ཆུབ་སེམས་དཔའི་རྣམ་ཐར་ཡིན། །
འཇིག་རྟེན་བྱ་བ་ལེགས་པར་ཤེས་ན་དེ་ཡིས་དམ་པའི་ཆོས་ཀྱི་ལུགས་་་་་་་
འགྲུབ་པར་འགྱུར་བ་ཡིན་ལ། དེ་ནས་ཆོས་ཀྱི་ལུགས་ཇི་ལྟ་བ་བཞིན་དུ་སྤྱོད་
པར་བྱ་བ་དེ་ནི་བླ་མ་བྱང་ཆུབ་སེམས་དཔའི་རྣམ་པར་ཐར་བ་ཡིན་ནོ། །
ད་ནི་སྤྱི་དོན་གསུམ་པ་བཤད་པ་མཐར་ཕྱིན་པ་མཇུག་གི་དོན་འདི་ལ།
ཐབས་ཇི་ལྟར་དུ་བསྟན་པ། རིན་པོ་ཆེའི་གཏེར་ལྟ་བུ་དེ་ཉིད་དགོས་པ་ཐུན་
མོང་མ་ཡིན་པ་གང་གི་ཕྱིར་དུ་གང་གིས་བཤད་པ། དགེ་བ་གཞན་དོན་དུ་བསྔོ་
བ། དེ་ལྟར་དགོས་པ་ཐུན་མོང་བ་བསྟན་པ། མཐར་གང་གིས་གནས་གང་དུ་
སྦྱར་བའི་མཛད་བྱང་སྨྲས་པ་དང་ལྔའོ། །
482



ས་སྐྱ་ལེགས་བཤད་ཀྱི་འགྲེལ་བ།
དང་པོ་ནི། །
འཚོ་བྱེད་ཟོས་སུ་སྒྲོ་བཏགས་ནས། །
སྨན་གྱིས་ནད་ཆེན་གསོ་བ་ལྟར། །
འཇིག་རྟེན་ལུགས་ཀྱི་རྗེས་འབྲངས་ནས། །
བདག་གིས་དམ་པའི་ཆོས་འདི་བསྟན། །
འཚོ་བྱེད་ཀྱི་ཟས་སུ་སྒྲོ་བཏགས་ནས། སྨན་གྱིས་ནད་ཆེན་པོ་གསོ་བར་
བྱེད་པ་ལྟར། འཇིག་རྟེན་ལུགས་ཀྱི་རྗེས་སུ་འབྲངས་ནས། དེ་ལྟ་བུའི་ཐབས་
ཀྱིས་བདག་གིས་དམ་པ་རྣམས་ཀྱི་ཆོས་འདི་ཉིད་ཡོངས་སུ་བསྟན་པར་བྱས་སོ། །
དེས་དེ་ལྟ་བུ་ནི་སྔོན་བྱུང་བ་སྨན་པའི་རྒྱལ་བོ་འཚོ་བྱེད་བཞིན་ཏེ། རྒྱལ་བོ་རབ་
སྣང་ཞེས་བྱ་བ་སྡིག་པའི་བུ་ཡིན་པས། དེ་མར་གྱིས་འཇིགས་པས། མར་གྱི་མིང་
ཙམ་བརྗོད་ནའང་དེའི་མགོ་བོ་འཁོར་བ་ལས། རྒྱལ་བོ་དེ་ལ་གཉིད་གཏན་ནས་
མ་བྱུང་སྟེ། སྨན་པ་བོས་པས། དེས་བློན་པོ་རྣམས་ལ་བསྒོ་བ། རྒྱལ་བོ་དེ་ལ་
ཡོད་པའི་རྔ་མོང་རྡོ་ཀང་ཞེས་པ་ཤིན་ཏུ་མགྱོགས་པ་ཞིག་ཡོད་པ་དེ་སྟ་གོན་གྱིས་
ཤིག གླང་བོ་ཆེ་འདམ་བུའི་རི་ཞེས་པ་ཅུང་ཟད་བུལ་བ་ཞིག་ཡོད་པ་དེ་ལ་
འབྲས་ཡོས་བྱིན་ལ་ཆུ་མ་བླུད་ཅིག གླང་མོའི་ཆུ་གྲོད་པ་གང་ཚགས་གྱིས་ཤིག་
ཅེས་བྱས་ཏེ། ཆང་བཟང་བོ་ལ་རྩི་མར་གྱི་དྭངས་མ་སྦྱར་བ་རྒྱལ་བོ་ལ་བླུད་པས་
དེ་གཉིད་དུ་སོང་ངོ༌། །སྐབས་དེར་འཚོ་བྱེད་རྔ་མོང་ལ་ཞོན། གླིང་མོའི་ཆུ་ཁྱེར་
ཏེ་གྲོང་ཁྱེར་མཉན་ཡོད་དུ་བྲོས་སོ། །དེ་ནས་རྒྱལ་བོ་གཉིད་སད་པ་དང་སྒྲེགས་
483



ལེགས་བཤད་བསྟན་བཅོས་ཕྱོགས་བསྒྲིགས།
པ་ལ་མར་གྱི་དྲི་བྱུང་བས། རྒྱལ་བོ་ན་རེ། སྨན་པ་དེས་ང་ལ་མར་བྱིན་འདུག་
པས། ད་དེ་སོད་ཅིག གཡོ་ཅན་དེས་ཟས་བྱིན་ན་སུ་ཡང་མ་ཟ་ཞིག་ཟེར་ནས་
བློན་པོ་ཞིག་གིས་གླང་བོ་ཆེ་འདམ་བུའི་རི་ལ་ཞོན་ཏེ་བདས་པས། ཟིན་ལ་ཉེ་བ་
ན་དེ་ཆུ་དང་ཕྲད་དེ་ཆུ་འཐུངས་པའི་བར་དུ་ཆེར་འགྱངས་སོ། །ཡང་ཟིན་ལ་ཉེ་
བ་ན་དེའི་མདུན་དུ་སྔར་གྱི་ཆུ་གྲོད་པ་གང་བོ་ཕོ་བས་གླང་བོ་ཚེ་ཆགས་པའི་་་་་
སྟོབས་ཀྱིས་དེ་སྒོམ་པའི་བར་ལ་མཉན་ཡོད་ཀྱི་ཀུན་དགའ་ར་བར་འཚོ་བྱེད་ཀྱིས་
ཕྱིན་པར་གྱུར་པ་དང་། བློན་པོ་དེར་སླེབས་པ་ན། འཚོ་བྱེད་ཀྱི་མཐེ་བོང་གཡོན་
པའི་སེན་མོའི་བར་དུ་འཁྲུ་སྨན་བླུགས་ཏེ། གཡས་པའི་སེན་མོ་དང་གཉིས་ཀྱི་
བར་དུ་སྐྱུ་རུ་ར་གཅིག་བཅད་དེ་ཁྱོད་འོངས་པ་ལེགས་སོ། །ད་འདི་ཟོ་ཞིག་བྱས་
ཏེ། གཡོན་པ་ངོས་ཀྱི་ཕྱེད་བྱིན་ནས། དེའི་ལྷག་མ་གཡས་ངོས་ཀྱི་བཅད་འཕྲོ་
འཚོ་བྱེད་རང་གིས་ཟོས་པས། འོ་ན་ཁོ་རང་ཡང་ཟ་ཞིང་འདུག་སྙམ་པའི་རྫུན་
པ་ལ་བསམས་ཏེ་བློན་པོས་ཐོས་པ་དང་། རྒྱལ་བོའི་ནད་འཁྲུལ་ཏེ། ནད་དྲག་
པས་བློན་པོ་དེས་རྒྱལ་བོ་ལ་མཆོད་དགོས་པའི་རྒྱུ་མཚན་བསྙད། བརྟགས་པ་
འཐད་པར་མཐོང་སྟེ། རས་ཟུང་གཅིག་གིས་མཆོད། དེས་ཀྱང་རས་དེ་སྟོན་པ་
ལ་ཕུལ་བས། དེ་ལ་སྟོན་པའི་ཆོས་གོས་སྨད་གསུམ་གྲུབ་སྟེ། དེའི་ལྷག་མ་ལ་ཀུན་
དགའ་བོའི་བླ་གོས་གྲུབ་བོ་ཞེས་ལུང་གི་གོས་ཀྱི་གཞི་ལས་འབྱུང་ངོ་ཞེས་གསལ་་་
བར་འཁུམས་སོ། །དེ་ལྟར་དངོས་སུ་ངེས་པར་ཕན་པའི་མར་བསྟེན་པར་མ་ནུས་
པར་ཆང་དྭངས་སྦྱར་བ་བཞིན་དུ་བདག་ཉིད་ཆེན་པོ་འདི་ཉིད་ཀྱིས་འཇིག་རྟེན་
ལུགས་ཀྱིས་བསྟན་བཅོས་ཞེས་དྲངས་ཏེ། དམ་པ་རྣམས་ཀྱིས་ཡོངས་སུ་སྤྱད་
484



ས་སྐྱ་ལེགས་བཤད་ཀྱི་འགྲེལ་བ། །
པར་བྱ་བའི་ཆོས་འདི་བཤད་ཅེས་གསུངས་སོ། །
གཉིས་པ་ནི།
ཐོས་པ་རྒྱ་མཚོའི་གླིང་ལས་ལེགས་འཁྲུངས་ནས། །
བློ་གྲོས་ཀླུ་ཡི་དབང་བོས་ཡོངས་བཟུང་བ། །
དཔལ་ལྡན་ལེགས་པར་བཤད་པ་རིན་ཆེན་གཏེར། །
བློ་གསལ་བློ་ཡི་བང་མཛོད་དགང་བ་དང་། །
མཁས་པ་རྣམས་ཀྱི་འདོད་དགུ་བསྒྲུབ་པའི་ཕྱིར། །
ཤཱཀྱའི་དགེ་སློང་ཀུན་དགའ་རྒྱལ་མཚན་དཔལ། །
བཟང་བོས་དགེ་བའི་ཡིད་ཀྱིས་ལེགས་བརྟགས་ནས། །
ཕྱོགས་རྣམས་གསལ་བར་བྱ་ཕྱིར་འདི་ཕྱེའོ། །
ཞེས་པའི་དོན་ལ་རྣམ་པ་གསུམ་གྱི་དང་བོ་ལ། དེ་ལྟར་བསྟན་པའི་བསྟན་
བཅོས་འདི་གང་ནས་བྱུང་ཞེ་ན། རྩོམ་པ་པོ་འདིའི་མཁྱེན་རབ་ཀྱི་ཕ་མཐའ་རྟོག་
གེ་བ་རྣམས་ཀྱིས་གཞལ་བར་མི་ནུས་པའི་ཕྱིར་ན་ཐོས་པ་རྒྱ་ཆེ་བས་རྒྱ་མཚོ་རབ་
ཏུ་ཟབ་པ་དང་མཚུངས་ལ། དེ་ཉིད་ལས་ལེགས་བཤད་བྱུང་བ་ནི་རྒྱ་མཚོའི་གླིང་
ནས་ནོར་བུ་ལེགས་པར་འཁྲུངས་པ་དང་མཚུངས་ཤིང་། དེ་ཉིད་གང་ཞིག་གིས་
བཟུང་ཞེ་ན། རྩོམ་པ་པོའི་བློ་གྲོས་ཕུལ་དུ་བྱུང་བས། གདུལ་བར་བྱ་བ་མ་ལུས་
པའི་ཡིད་ཀུན་ནས་སྒྲུབ་པ། མཚུངས་པ་མེད་པའི་དམ་ཆོས་རིན་པོ་ཆེའི་མཛོད་
485



ལེགས་བཤད་བསྟན་བཅོས་ཕྱོགས་བསྒྲིགས།
ཡོངས་སུ་བཟུང་བས་ཀླུའི་དབང་བོ་རྣམས་ཀྱིས་ནོར་བུ་རིན་པོ་ཆེ་ཡོངས་སུ་་་་་
བཟུང་བ་དང་མཚུངས་ཏེ། དེ་ལྟར་རྟེན་རྒྱ་མཚོ་དང་བརྟེན་པ་ཀླུའི་རྒྱལ་བོ་ལས་
ནོར་བུ་འོངས་པ་ཇི་ལྟ་བར། བདག་ཅག་གི་དཔལ་ལྡན་བླ་མ་ཆོས་ཀྱི་རྒྱ་མཚོ་
ཆེན་པོ་དང་། གདུལ་བྱ་མ་ལུས་པའི་དགོས་འདོད་ཐམས་ཅད་སྟེར་བ་དང་།
ཐོགས་པ་མི་མངའ་བའི་མཛོད་བདག་ཆེན་པོ་ཡིན་ཞིང་། དེ་ལས་འོངས་པའི་
ལེགས་པར་བཤད་པ་དྲི་མ་མེད་པའི་ནོར་བུ་ལ། དུས་དང་གནས་སྐབས། གང་
དང་གང་དག་ཐམས་ཅད་ཟད་མི་ཤེས་པའི་ཕྱིར་ན་རིན་པོ་ཆེའི་གཏེར་འདི་ཡིན་
ལ། དེའང་ཅི་མངོན་ཞེ་ན། འབྱུང་བ་དཀོན་པ། དྲི་མ་མེད་པ། མཐུ་དང་ལྡན་
པ། འཇིག་རྟེན་གྱི་རྒྱན་དུ་གྱུར་པ། མཆོག་ཉིད་དུ་གྱུར་པ། འགྱུར་བ་མེད་པ་སྟེ་
དེ་རྣམས་ཀྱི་ཆོས་མཚུངས་པའི་ཕྱིར་རོ། ， །
གཉིས་པ་ལ། དེ་ལྟ་བུའི་བསྟན་བཅོས་འདི་བསྟན་པའི་དགོས་པ་ཐུན་མོང་
མ་ཡིན་པ་གང་ཞེ་ན། རྒྱ་མཚོ་ལས་འོངས་པའི་ནོར་བུ་དེས་རྒྱལ་བོའི་བང་
མཛོད་འགེངས་པ་ལྟར། མཁྱེན་རབ་ཀྱི་རྒྱ་མཚོའི་ངོགས་ལས་འོངས་པའི་ལེགས་
པར་བཤད་པ་ནོར་བུའི་ཚིག་དང་དོན་ཡང་དག་པ་མ་ཡིན་པའི་ཕན་ཟེལ་ལས་་་
གྲོལ་ཞིང་། དགོས་པ་ཕྱོགས་རེ་ཙམ་སྒྲུབ་པར་བྱེད་པའི་འཆིང་བུའི་ཚོགས་
སྤངས་ཏེ། དེ་ཉིད་ཀྱིས་བློ་གྲོས་གསལ་ཞིང་བརྩོན་འགྲུས་ཡོད་ལ། འདུན་པའི་
ཁ་སྒོར་གནས་པ་རྣམས་ཀྱི་བློའི་བང་མཛོད་ཕྱུར་བུར་གང་བར་བྱ་བ་དང་།
ནོར་བུ་འཛིན་པ་པོ་དག་གི་དགོས་འདོད་སྒྲུབ་པར་བྱེད་པ་ལྟར། མཁས་པ་
རྣམས་ཀྱིས་སྔོན་ཆད་མ་མྱོང་བའི་དཔེའི་སྦྱོར་བ་དང་། དེའི་རྒྱན་དང་། ཚིག་
486



ས་སྐྱ་ལེགས་བཤད་ཀྱི་འགྲེལ་བ།
དང་དོན་གྱི་ཁྱད་པར་སྣ་ཚོགས་བསྟན་པའི་བྱེ་བྲག་དྲི་མ་མེད་པ་ཡིད་དུ་འབབ་་་
པའི་བདེ་བས་སྨྲ་བ་དང༌། རྩོམ་པ་དང་འཆད་ཚུལ་ལ་སོགས་པ་འདོད་དགུ་
བསྒྲུབ་པའི་ཕྱིར་དུའོ། ། །
གསུམ་པ་ལ། དེ་ལྟ་བུ་རྨད་དུ་བྱུང་བའི་བསྟན་བཅོས་འདིའི་རྩོམ་པ་པོ་དེ་
ཉིད་གང་ཡིན་ཞེ་ན། བདག་ཅག་གི་རྣམ་པར་འདྲེན་པ་སྲིད་པ་གསུམ་ན་འགྲན་
ཟླ་མེད་པ་འདི་ལ་མཐའ་གཅིག་ཏུ་ངེས་པའི་མཚན་གྱིས་མ་བསྒྲིབས་ཤིང་། ཤེས་
བྱའི་དཀྱིལ་འཁོར་ལ་བློ་གྲོས་ཀྱི་ཤུགས་ཀྱི་སྣང་བ་ཀུན་ནས་རྒྱས་པ། རྨད་དུ་
བྱུང་བའི་སྤྱོད་ཡུལ་ལ་མངའ་འབྱོར་ཞིང་དོན་དང་ལྡན་པའི་མཚན་གྱི་རྣམ་་་་་
གྲངས་གསལ་བར་བྱས་ན་དཔག་ཏུ་མེད་ཅིང་བགྲང་བ་ལས་འདས་པར་འགྱུར་་་
མོད་ཀྱི། འདིར་སྐྱེ་བོ་ཐམས་ཅད་ལ་ཐུན་མོང་དུ་གྲགས་པའི་མཚན་གྱི་བཀའ་
དྲིན་གྱིས་བསྐྱབ་པའི་ཕྱིར། ཤཱཀྱའི་དགེ་སློང་ཀུན་དགའ་རྒྱལ་མཚན་དཔལ་
བཟང་བོ་ཞེས་གྲགས་པ་དེ་ཉིད་ཀྱིས། ཤིན་ཏུ་དགེ་བའི་ཡིད་ཀྱིས་ལེགས་པར་
བརྟགས་པར་བྱས་ནས། ནོར་བུ་རིན་པོ་ཆེ་གང་ན་འདུག་པའི་ཕྱོགས་དེའི་མུན་
པ་སེལ་བར་ནུས་པ་བཞིན་དུ་བླང་དོར་གྱི་བྱེ་བྲག་རྣམ་པར་འབྱེད་པའི་སྣང་བ་་
ལས་གཞན་དུ་གྱུར་ཅིང་། ཤེས་བྱའི་གནས་ཀྱི་གཟུགས་སྣ་ཚོགས་པ་གསལ་བར་
མ་མཐོང་བ་དེ་ཐམས་ཅད་ལ་དེ་དག་གི་ཕྱོགས་རྣམས་ཀུན་ནས་རྣམ་པར་གསལ་
ཞིང་བྱེ་བྲག་བྱེད་ལ། ཤིན་ཏུ་ངེས་པར་བྱ་བའི་ཕྱིར། ལེགས་པར་བཤད་པ་རིན་
པོ་ཆེའི་གཏེར་ཞེས་བྱ་བའི་བསྟན་བཅོས་འདི་ཉིད་ནོར་བུ་རིན་པོ་ཆེའི་གཏེར་གྱི་
ཁ་ཕྱེ་བ་ལྟར་ཡོངས་སུ་ཕྱེ་སྟེ། གསལ་བར་བཤད་པའོ། །ཞེས་སོ། །
487



ལེགས་བཤད་བསྟན་བཅོས་ཕྱོགས་བསྒྲིགས།
གསུམ་པ་ནི།
དེ་ལས་བྱུང་བའི་དགེ་བ་དྲི་མ་མེད། །
བསིལ་ཟེར་བྱེད་པོའི་འོད་ལྟར་རབ་གསལ་བས། །
སྐྱེ་བོ་སྙིང་གི་མུན་པ་ཕྱིར་བསལ་ཏེ། །
བློ་གསལ་བློ་ཡི་ཀུ་མུད་རྒྱས་གྱུར་ཅིག །
ཅེས་པའི་དོན་ནི། དེ་ལྟར་བསྟན་བཅོས་འདི་ཉིད་ལེགས་པར་བརྩམས་
པའི་རྣམ་པར་དཀར་བ་དེ་ལས་བྱུང་བའི་དགེ་བ་དྲི་མ་མེད་ཅིང་ཡོངས་སུ་དག་
པ་དེ་ཉིད། བསིལ་ཟེར་བྱེད་པོའི་འོད་ཟེར་ཤར་བ་ལྟར་རབ་ཏུ་གསལ་བར་གྱུར་
ན་དེ་ཡིས་མཚན་མོའི་མགོན་པོས་མུན་པ་སེལ་བ་བཞིན་དུ་སྐྱེ་བོ་རྣམས་ཀྱི་སྙིང་་
གིས་མི་ཤེས་པའི་མུན་པའི་སྨག་རུམ་ཕྱིར་གསལ་བར་བྱས་ཏེ་རི་བོང་ཅན་གྱི་་་༌་
འོད་ཀྱིས་ཀུ་མུད་རྒྱས་པར་བྱེད་པ་བཞིན་དུ། བློ་གསལ་བློ་ཡི་ཀུ་མུད་ཀུན་ནས་
རབ་ཏུ་རྒྱས་པར་གྱུར་ཅིག ཅེས་པའོ། {
བཞི་བ་ནི། །
ཤེས་བྱ་ཀུན་ལ་རབ་སྦྱངས་པས། །
ཐམས་ཅད་མཁྱེན་པ་ཐོབ་བྱའི་ཕྱིར། །
དེས་ན་བདག་གི་བསྟན་བཅོས་འདི། །
488



ས་སྐྱ་ལེགས་བཤད་ཀྱི་འགྲེལ་བ།
རྫོགས་པའི་སངས་རྒྱས་ཐོབ་ཕྱིར་བྱས། །
ཞེས་པའི་དོན་ནི། ཤེས་བྱའི་གནས་ཀུན་ལ་རབ་ཏུ་སྦྱངས་པས་ཐམས་ཅད་
མཁྱེན་པ་ཐོབ་དགོས་པ་ཡིན་པའི་ཕྱིར། དེས་ན་བསླབ་པར་གསུངས་པའི་ཤེས་
བྱ་མ་ལུས་པ་སྦྱངས་ཤིང་འདྲི་དགོས་པས། བདག་གིས་དེ་ལྟ་བུ་དེ་ཉིད་ནས་
གདམས་པར་བྱེད་པའི་བསྟན་བཅོས་ལེགས་པར་བཤད་པ་རིན་པོ་ཆེའི་གཏེར་་་་
ཞེས་བྱ་བ་འདི་ཉིད་ནི། བདག་གཞན་གྱིས་བླ་ན་མེད་པ་ཡང་དག་པར་རྫོགས་
པའི་སངས་རྒྱས་ཐོབ་པའི་ཕྱིར་དུ་བྱས་སོ། །ཞེས་གསུངས་སོ། །
ལྔ་བ་ནི།
ལེགས་པར་བཤད་པ་ཞེས་གསུངས་པའི་དོན་ལ། རྩོམ་པ་པོའི་
ཡུལ། དེའི་ཡོན་ཏན། གང་ཟག་དེ་ཉིད་ཀྱི་མཚན། གནས་གང་དུ་
བརྩམས་པ་དང་བཞིའོ། །
དང་པོ་ལ། གནས་དེར་བརྩམས་པའི་དངོས་བསྟན་དང་། ཡུལ་བཤད་པ་
དངོས་སོ། །དང་པོ་དེ་ལྟར་ལེགས་པར་བཤད་པ་རིན་པོ་ཆེའི་གཏེར་ཞེས་བྱ་
བའི་བསྟན་བཅོས་ཁྱད་པར་འཕགས་པ་བླ་ན་མེད་པ་འདི་ཉིད། ཡུལ་བྱང་
ཕྱོགས་ཀྱི་རྒྱུད། ཁ་བ་ཅན་གྱི་ལྗོངས། བྱང་ཆུབ་ཀྱི་སྙིང་པོ་རྒྱ་གར་རྡོ་རྗེའི་གདན་
ལས་དཔག་ཚད་བཅུ་ཕྲག་བཅུ་བགྲོད་པའི་གནས་ཕུལ་ཏུ་བྱུང་བ། གཙང་ལ་
སྟོད་གྲོམ་རྩ་ཚིག་ཏུ་གཙང་ལ་འབྲོམ་སྟོན་ཞེས་པ་འདུག་པའི་ཆོས་གྲྭ་ཆེན་པོ་་་་་
489



ལེགས་བཤད་བསྟན་བཅོས་ཕྱོགས་བསྒྲིགས།
དཔལ་ས་སྐྱའི་གཙུག་ལག་ཁང་ཁྱད་པར་ཅན་ཉིད་ཡིན་ལ།
གཉིས་པ་ནི། དེ་ཉིད་ན་གནས་པ་རྗེ་བཙུན་འཇམ་པའི་དབྱངས་ཀྱི་ཐུགས་
ཀྱི་འོད་ཟེར་ཉི་མ་ལྟ་བུས། གང་གི་བློའི་པདྨོ་ཆུ་སྐྱེས་ཚལ་ལྟ་བུའི་ཟེའུ་འབྲུ་ཁ་ཕྱེ་
ཞིང་ཀུན་ནས་རྒྱས་པོས་སྒྲ་དང་ཚད་མ་དང་། སྙན་ངག་དང་། སྡེབ་སྦྱོར་དང་།
ཚིག་གི་རྒྱན་དང་། བདེ་བར་གཤེགས་པའི་གསུང་རབ་སྡེ་སྣོད་གསུམ་དང་།
གསང་སྔགས་རྒྱུད་སྡེ་བཞི་བོ་དང་། དེ་དག་གི་དོན་ཡོངས་སུ་གྲགས་པ་ཕལ་མོ་
ཆེ་ཐོས་ཤིང་། ཐོས་པ་དེ་དག་ཐམས་ཅད་ཀྱང་མིང་རྐྱང་ཙམ་མ་ཡིན་པར། ་ཚུལ་
མིན་དུ་དཔྱད་པས་དོན་གྱི་གནད་ལེགས་པར་རྟོགས་ནས་ཁོང་དུ་ཆུད་ཅིང་་་་་་
ཡོངས་སུ་འདྲིས་པར་བྱས་པས་ལུང་དང་། རིགས་པ་དང་། མན་ངག་གི་གནད་
ཕྱིན་ཅི་མ་ལོག་པར་ཐོགས་པ་མེད་པར་མཁྱེན་པའི་བློ་གྲོས་ཀྱི་སྣང་བ་ཡང་དག་་
པར་ཐོབ་པ། འཆད་པ་དང་། རྩོད་པ་དང་། རྩོམ་པ་དང་། བསྒོམ་པའི་ཚུལ་ལ་
སྤོབས་པ་དགེ་བ་རྨད་དུ་བྱུང་བ་ཅན།
གསུམ་པ་ནི། བསྟན་པའི་མངའ་བདག་ལུས་ཅན་ཀུན་གྱི་མགོན་པོ་འགྲན་
ཟླ་དང་བྲལ་བ། ཤཱཀྱའི་དགེ་སློང་རིག་པ་སྨྲ་བ། ས་སྐྱ་པཎྜི་ཏ་ཀུན་དགའ་རྒྱལ་
མཚན་དཔལ་བཟང་བོ་ཞེས་བྱ་བས། །
བཞི་བ་ནི། འགྲོ་བའི་མགོན་པོ་མར་མེ་མཛད་ཀྱིས་བསྔགས་པ་བརྗོད་པའི་
གདན་ས་ཆེན་པོ་དཔལ་ལྡན་ས་སྐྱའི་དགོན་གནས་དམ་པར་སྦྱར་བ་རེ་ཞིག་་་་༌་
རྫོགས་སོ། །ཞེས་གསུངས་པའོ། །
དེ་རྣམས་ཀྱིས་བསྟན་བཅོས་ཡོངས་རྫོགས་པའི་འགྲེལ་བ་སྔོན་བྱུང་གི་ལོ་་་
490



ས་སྐྱ་ལེགས་བཤད་ཀྱི་འགྲེལ་བ།
རྒྱུས་འགའ་ཞིག་དང་བཅས་ཏེ་རྒྱས་བསྡུས་རན་པར་གསལ་བར་བཤད་ཟིན་པ་་་
ཡིན་ནོ། །དེ་ལྟར་གྲུབ་པའི་བསྟན་བཅོས་འདི་ཆོས་ཅན། འཇིག་རྟེན་གྱི་ལུགས་
ཀྱི་བསྟན་བཅོས་ཡིན་པར་ཐལ། དེའི་རྗེས་སུ་འབྲང་བ་ཡིན་པ་གང་ཞིག་མ་ཡིན་
ན་བསྟན་བཅོས་འདིར་འཇིག་རྟེན་བྱ་བ་ཀུན་ནས་ལེགས་བསྒྲུབས་པ། ཞེས་
པས་བསྟན་པའི་ཕྱིར། འདོད་ན་མ་ཡིན་པར་ཐལ། དེ་ཉིད་དུ། དམ་པ་རྣམས་
ཀྱི་སྤྱོད་ཚུལ་ཅི་འདྲ་ཞིག ཅེས་གསུངས་པའི་ཕྱིར། དེས་ན་འཇིག་རྟེན་བྱ་བ་
ཀུན་ནས་ཞེས་དྲངས་ནས་དམ་པའི་ཆོས་བསྟན་པ་ཡིན་ཏེ། དེའང་མགོན་པོ་ཀླུ་
སྒྲུབ་ཀྱི་ལུགས་ཀྱིས་བསྟན་པ་ལྟར། འཇིག་རྟེན་པ་ལ་རང་ལུགས་དང་མཐུན་
པའི་སྒོ་ནས་དམ་པའི་ཆོས་བསྟན་པ་ཡིན་པའི་ཕྱིར། དེ་བས་ན་བསྟན་བཅོས་
འདི་ཚུལ་བཞིན་དུ་སྤྱད་ན་རྣམ་མཁྱེན་ཐོབ་པར་འགྱུར་བར་ཐལ། དམ་པའི་
ཆོས་རྣམ་དག་ཡིན་པའི་ཕྱིར་རོ། །དེ་ལྟར་དམ་པའི་ཆོས་རྣམ་པར་དག་པ་ཡིན་
ན་འཇིག་རྟེན་གྱི་རྗེས་སུ་འབྲང་བ་མི་འཐད་དེ། དེ་ལ་གནོད་བྱེད་མང་དུ་ཡོད་
པའི་ཕྱིར་ཞེ་ན། གལ་ཏེ་གནོད་བྱེད་ཚད་མ་ཡོད་ཀྱང་མཐར་ཐུག་རྣམ་མཁྱེན་
འཐོབ་ངེས་པ་དེ་དམ་པའི་ཆོས་རྣམ་དག་ཡིན་དགོས་པའི་ཕྱིར་རོ། །དེའང་
འཇིག་རྟེན་གྱི་དོན་བྱེད་པའི་ཕྱིར་དུ་དེའི་རྗེས་སུ་འབྲང་བའི་ཚུལ་གཙོ་ཆེ་སྟེ།
སློབ་དཔོན་ཨརྱ་དེ་ཝས། འཇིག་རྟེན་ཚུལ་ལུགས་གང་དང་གང་། །དེ་དང་དེ་ལ་
ཆོས་རྗེས་འདུག །དེ་ལྟ་བས་ན་ཆོས་པས་ཀྱང་། །འཇིག་རྟེན་སྟོབས་ལྡན་ལྟ་བུར་
སྣང་། །ཞེས་པའང་དེ་ཉིད་ལ་དགོངས་ཏེ་གསུངས་པ་ཡིན་ནོ། །འཇིག་རྟེན་གྱི་
ལུགས་ཀྱི་རྗེས་སུ་འབྲང་ཞེས་པས་འཇིག་རྟེན་གྱི་ལུགས་ཡིན་པས་མ་ཁྱབ་སྟེ། དེ་
491



ལེགས་བཤད་བསྟན་བཅོས་ཕྱོགས་བསྒྲིགས།
ནི་ལུང་དང་རིག་པ་གང་གིས་ཀྱང་སྒྲུབ་མི་ནུས་པའི་ཕྱིར་རོ། །དེས་ན་འཇིག་
རྟེན་པའི་ཚུལ་ལུགས་སྐྱོན་པ་ཉིད་ཐར་བའི་སྒྲུབ་བྱེད་དུ་གསུངས་པས་ན་དམ་པ་
རྣམས་ཀྱི་ཆོས་ཡིན་པས་སོ། །དེ་དག་གི་དོན་ཡང་བསྟན་བཅོས་འདི་ཉིད་དུ་
འཇིག་རྟེན་ལུགས་ཀྱི་རྗེས་འབྲངས་ནས། །བདག་གིས་དམ་པའི་ཆོས་འདི་
བསྟན། །ཞེས་གསུངས་པ་ལ་སོགས་པས་རྟོགས་པར་ནུས་སོ། །
སྨྲས་པ། དགེ་ལེགས་ཀུན་གྱི་འབྱུང་བས་རྒྱལ་བསྟན་གྱི། །གཙོ་བོ་མཐའ་
ཡས་འགྲོ་བ་མ་ལུས་པའི། །དཔལ་དུ་འཇམ་པའི་རྡོ་རྗེ་མིར་ཤར་བ། །ཀུན་
དགའ་རྒྱལ་མཚན་ཞབས་ཟུང་གཙུག་གིས་བསྟེན། །རྒྱལ་བ་ཀུན་གྱི་ཐུགས་རྗེ་
ནམ་མཁའ་ཡོངས་སུ་དགའ་བའི་དབྱིངས་ཉིད་དུ། །མཁྱེན་དང་བརྩེ་བའི་
བདག་ཉིད་ཆུ་འཛིན་གསར་བ་རབ་ཏུ་འཁྲིགས་པ་ལས། །ལེགས་བཤད་བདུད་
རྩིའི་ཆར་གྱིས་བློ་གྲོས་ལོ་ཏོག་རྒྱས་པར་མཛད་པ་གང་། །སྐལ་ལྡན་གདུལ་བྱའི་
ཚོགས་ཀྱིས་རྣམ་པ་ཀུན་ཏུ་མཆོད་པར་མཛད་ལ་འདུད། །ཕུལ་བྱུང་དགེ་ཚོགས་
ལྷུན་པོའི་སྤོ་ལ་བཞུགས་པ་གང་། །གང་དེའི་སྐུ་མཆོག་བསླབ་གསུམ་རྒྱན་དང་
ལྡན་པས་མཛེས། །མཛེས་པའི་བློ་གྲོས་སྤྱན་སྟོང་ལྡན་པའི་ལེགས་བཤད་གསུང་།།
གསུང་གི་རྡོ་རྗེས་ལོག་རྟོགས་ལྷ་མིན་འཇོམས་མཛད་རྒྱལ། །ལེགས་བྱས་བསོད་
ནམས་བརྒྱ་ཡིས་བསྐྲུན་པའི་ཆུ་གཏེར་ཆེན་པོར་མཁྱེན་པའི་སྡོང་བུ་བློ་གྲོས་ལོ་་་
འདབ་ཤིན་ཏུ་རྒྱས་པ་ལས། །སྔོན་མེད་ལེགས་བཤད་འདབ་སྟོང་ལྡན་པའི་ཆུ་
492



ས་སྐྱ་ལེགས་བཤད་ཀྱི་འགྲེལ་བ།
སྐྱེས་ཡང་དག་དོན་གྱི་ཟེའུ་འབྲུ་འཛུམ་ཞིང་ཕན་བདེའི་དྲི་བསུང་ཕྱོགས་བཅུར་་་
ཁྱབ། །མཆོག་གསུམ་ཐུགས་རྗེའི་ཉི་མའི་ཟེར་གྱིས་རབ་ཏུ་རྒྱས་པ་གང་དེར་བློ་
གསལ་རྐང་དྲུག་ལྡན་རྣམས་དགའ་བས་འཕུར་ལྡིང་རོལ། །འོན་ཀྱང་བློ་ངན་ཤ་
སྦྲང་ཚོགས་ཀྱིས་བསྟེན་པར་མི་ཤེས་ན་ཡང་འགྲོ་ཀུན་གཏན་བདེའི་བྱ་བ་སྦྲང་་་་
རྩིར་སྤྱོད་པར་རིགས། །མཁྱེན་པའི་རྒྱ་མཚོར་བློ་གྲོས་ཀླུ་ཡི་རྒྱུན། །རྒྱན་མཆོག་
ལེགས་བཤད་དབང་གི་རྒྱལ་བོ་མཆོག །མཆོག་གང་མོས་པས་བསྟེན་ཅིང་མཆོད་
པ་གང་། །གང་དེར་དགོས་འདོད་ལྷུན་གྱི་གྲུབ་པར་ངེས། །ཟབ་ཟབ་བསྟན་
བཅོས་ཟླ་བྲལ་འདི། །མཛེས་མཛེས་བསྟན་པའི་རྒྱན་གྱུར་པ། །མང་མང་འགྲོ་བ་
ཀུན་གྱི་རྣར། །སྙན་སྙན་དྲི་ཟའི་རྒྱུད་ལྟར་འཇེབས། །དེ་ལྟར་དཔལ་ལྡན་ལེགས་
པར་བཤད་པ་རིན་པོ་ཆེ་ཡི་གཏེར། །རྨད་དུ་བྱུང་བའི་རྣམ་པར་བཤད་པ་
དགོས་འདོད་ཀུན་འབྱུང་ཞེས། །གུས་པའི་ཡིད་ཀྱིས་གསལ་བར་བཤད་པ་འདི་
ཡི་དགོས་པ་ནི། །དབང་རྟུལ་རྣམས་ཀྱིས་གོ་ཞིང་བཤད་པ་བདེ་བའི་ཕྱིར་དུའོ། །
འདི་ན་ཕུལ་ཏུ་བྱུང་བའི་བསྟན་བཅོས་ཀྱི། །ཆར་གྱིས་བློ་གྲོས་ལོ་འབྲས་འཕེལ་
བ་ལ། །ཕྱི་མོར་བྱེད་པའི་སོ་ནམ་བགྱིས་པ་འདི། །འགྲོ་ཀུན་ཕན་བདེའི་དགའ་
སྟོན་འགྱེད་པའི་རྒྱུ། །འདི་ལྟར་འབད་ཀྱང་བདག་འདྲ་ལས་ཀྱི་དབང་བཙན་
པས། །སྙིགས་དུས་སྐྱེ་བོས་ལོག་པར་རྟོགས་ནས་བསྟན་པ་དཀྲུགས། །དུག་
གསུམ་དབང་དུ་གྱུར་ནས་ཚེ་འདི་འབའ་ཞིག་སེམས། །ཀྱི་ཧུད་འཁོར་བའི་
493



ལེགས་བཤད་བསྟན་བཅོས་ཕྱོགས་བསྒྲིགས།
དབང་སོགས་སྙིང་བོ་མེད་འདི་མཚར། །འོན་ཀྱང་རང་བློ་པད་ཚལ་ཤར་རིའི་
རྩེར། །རྟ་བདུན་ཟེར་གྱིས་ཕྱེ་བའི་དྲི་བསུང་འདི། །བློ་ལྡན་བུང་བའི་ཚོགས་ལ་
གུས་པས་འབུལ། །འདི་ལྟར་སྤོབས་པའང་སྐལ་བ་བཟང་བོ་སྙམ། །བདག་གིས་
འབད་དེ་བསྒྲུབས་པའི་དགེ་ཚོགས་ཀྱིས། །མཆོད་སྤྲིན་ནམ་མཁའི་མཐའ་ཀླས་
གྱུར་པ་ཡིས། །རབ་འབྱམས་ཞིང་བཞུགས་རྒྱལ་བ་སྲས་བཅས་དང་། །མཆོད་
ཡུལ་ཐམས་ཅད་རྟག་ཏུ་མཉེས་གྱུར་ཅིག །འདི་ལ་ཉེས་པའི་སྐྱོན་གྱུར་ཐམས་
ཅད་དང༌། །གཞན་ཡང་ཉེས་པ་བག་ཆགས་དང་བཅས་པ། །བླ་མ་ལྷ་དང་
བཅས་པའི་སྤྱན་སྔར་བཤགས་བགྱིད་ཅིང་། །མཁས་པའི་དབང་བོ་རྣམས་ཀྱིས་
བཟོད་པར་མཛོད། །འདིར་འབད་དགེ་རང་གཞན་ཡང་དུས་གསུམ་དུ། །
བསགས་པའི་རྣམ་དཀར་དགེ་བའི་གྲུབ་ཆེན་གྱིས། །མཁའ་དང་མཉམ་པའི་
འགྲོ་བ་མ་ལུས་པ། །སྲིད་པའི་མཚོ་ལས་ཡོངས་སུ་སྒྲོལ་པར་ཤོག །ཅེས་ལྷ་དང་
བཅས་པའི་འགྲོ་བ་མ་ལུས་པའི་འདྲེན་མཆོག འཛམ་གླིང་མཁས་པ་ཡོངས་ཀྱི་
གཙུག་རྒྱན། གངས་ཅན་བསྟན་པའི་བདག་པོ་ས་སྐྱ་པཎྜི་ཏ་ཀུན་དགའ་རྒྱལ་
མཚན་དཔལ་བཟང་བོས་སྦྱར་བ་ལེགས་པར་བཤད་པ་རིན་པོ་ཆེའི་གཏེར་ཞེས་་་་
བྱ་བའི་བསྟན་བཅོས་ཆེན་པོའི་རྣམ་པར་བཤད་པ་དགོས་འདོད་ཀུན་འབྱུང་་་་་་
ཞེས་བྱ་བ་འདི་ནི། རྗེ་དེ་ཉིད་ཀྱི་ཆོས་ཀྱི་རྗེས་སུ་ཞུགས་ཤིང་དད་པ་ཐོབ་པ་
བསོད་ནམས་མིང་ཅན་གྱིས། བཙུན་པ་རིན་ཆེན་དཔལ་ཞེས་བྱ་བས་འདིའི་
རྟོགས་པར་བརྗོད་པ་རགས་རིམ་ཞིག་རྣམ་པར་ཕྱེ་བ་ལ་གཞི་བྱས། གཞན་ཡང་
འགྲེལ་བ་འགའ་ཞིག་ལས་ཀྱང་རྟོགས་བརྗོད་ཀྱིས་ཁ་བསྐངས་ཏེ་དཔལ་ལྡན་་་་་
494



ས་སྐྱ་ལེགས་བཤད་ཀྱི་འགྲེལ་བ།
ནོར་བུ་ཆོས་འཕེལ་གྱི་དགོན་པར་མེ་ཕོ་རྟའི་ལོའི་ཧོར་ཟླ་གཉིས་པའི་ཚེས་བརྒྱད་
ལ་ལེགས་པར་གྲུབ་པར་བགྱིས་པའོ། །འདི་ལ་ཚུལ་ཇི་བཞིན་དུ་མ་རྟོགས་པའི་
དབང་གིས་ཉེས་པའི་སྐྱོན་དུ་གྱུར་པ་ཐམས་ཅད་བླ་མ་ལྷ་དང་བཅས་པ་དང་་ས་
མཁས་པ་རྣམས་ཀྱིས་བཟོད་པར་མཛོད་ཅིག དགེ་བས་ལུས་ཅན་ཀུན་གྱིས་ཆོས་
ཀྱི་ཚུལ་ཇི་ལྟ་བ་བཞིན་དུ་ལེགས་པར་རྟོགས་ནས་རྣམ་མཁྱེན་བླ་ན་མེད་པ་ཡང་་
དག་པར་རྫོགས་པའི་སངས་རྒྱས་འཐོབ་པའི་རྒྱུར་གྱུར་ཅིག དེ་ལྟར་བདག་གིས་
བགྱིས་པ་འདི། །བློ་རྨོངས་ཀུན་གྱིས་གོ་བདེ་ཞིང་། །མཁས་པ་རྣམས་ཀྱིས་དཔྱོད་
པའི་གཞིར། །འགྱུར་བ་ངོ་མཚར་རྨད་ཀྱི་ཆོས། །བླ་མ་ལྷ་དང་བཅས་པ་དང༌། །
ཚངས་དང་ལྷ་དབང་ལ་སོགས་པ། །འཇིག་རྟེན་སྐྱོང་བ་ཐམས་ཅད་ཀྱིས། །སྲིད་
དང་ཞི་བའི་དགེ་ལེགས་རྩོལ། །དྲི་མེད་ཐུབ་བསྟན་རིན་པོ་ཆེ། །འཛིན་མ་སྤྱི་
དང་ཁ་བའི་ལྗོངས། །ཁྱད་པར་ཅན་དུ་ཡོངས་གང་ཞིང་། །དེ་ཉིད་ཡུན་རིང་
གནས་གྱུར་ཅིག །སརྦ་མངྒ་ལཾ།
བསྟན་པའི་བདག་པོ་དཔལ་ལྡན་ས་སྐྱ་བ། །
གངས་རིའི་ཁྲོད་འདིར་ཐེག་ཆེན་ཆོས་སྒྲ་སྒྲོགས། །
འཁོར་ལོས་བསྒྱུར་རྒྱལ་ཀུན་དགའ་རྒྱལ་མཚན་དཔལ། །
བཟང་བོའི་ཞབས་ཀྱི་པདྨོའི་བཀྲ་ཤིས་ཤོག །
495



ཇུས་འགོད་པ། རིན་ཆེན་དོན་གྲུབ། པདྨ་རྡོ་རྗེ། མཁའ་འགྲོ་ཚེ་རིང་།
རྩོམ་སྒྲིག་འགན་འཁུར་བ། སྒྲོལ་མ་རྒྱ་མཚོ། །
དེབ་གཞིའི་བཟོ་འགོད་པ། ཞིན་ལིང་།
དཔར་སྐྲུན་འགན་ལེན་པ། ཡིའུ་ཆིའུ་ཧཱ།
ལེགས་བཤད་བསྟན་བཅོས་ཕྱོགས་བསྒྲིགས།（དེབ་གཉིས་པ）
ས་སྐྱ་ལེགས་བཤད།
རྩ་བ་ས་པཎ་ཀུན་དགའ་རྒྱལ་མཚན་དང་འགྲེལ་བ་
བསོད་ནམས་མིང་ཅན་གྱིས་བརྩམས།
ཀྲུང་གོ་བོད་རིག་པ་ཞིབ་འཇུག་ལྟེ་གནས་ཆོས་ལུགས་ཞིབ་
འཇུག་ཁང་གིས་དག་སྒྲིག་བྱས།
དཔེ་སྐྲུན།
ང་(ཟི་ལིང་གྲོང་ཁྱེར་ཐུན་རིན་ལམ་སྒོ་ཨང 10)
འགྲེམས་སྤེལ སྦྲག་ཨང 810001 ཁ་པར 6143426
བརྒྱུད་འཚོང་། མཚོ་སྔོན་ཞིང་ཆེན་ཞིན་ཧྭ་དཔེ་ཁང་།
པར་འདེབས། མཚོ་སྔོན་མི་རིགས་པར་ཁང་།
དེབ་ཚད། 850mmX1168mm 1/32
དཔར་ཤོག 16
ཡིག་གྲངས། ཁྲི 30
པར་ཐེངས། 2006ལོའི་ཟླ4བར་པར་གཞི་དང་པོ་བསྒྲིགས།
དཔར་ཐེངས། 2006ལོའི་ཟླ4བར་དཔར་ཐེངས་དང་པོ་དཔར།
དབར་གྲངས། 1-4 000
དཔེ་རྟགས། isBN7-5420-1210-X/• 184
རིན་གོང་། སྒོར18. 00
པར་དབང་འདི་གར་ཡོད་པས་པར་བཤུས་བརྐྱབ་ན་ཁྲིམས་ཆད་ཕོག་
（ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་དྲི་གཏུག་བྱ)



策划:仁青当周完玛多杰侃召才让
责任编辑:卓玛尖措
装帧设计:
星亮
责任印制;
尤秋花
藏族格言大观(2)
萨迦格言篇
萨班·贡噶坚参索南 著
中国藏学中心宗教研究所整理
发行:
出版
青海民族出版社(西宁市同仁路10号)
邮政编码 810001 电话 6143426
经销:青海省新华书店
印刷:青海民族印刷厂
开 本: 850mm×1168mm 1/32
印张:16
字数:300千
版次: 2006年4月第1版
印次: 2006年4月第1次印刷
印数:1-4 000
书 号:ISBN7-5420-1210-X/M.184(民文)
定价: 18.00元
| 版权所有翻印必究
(书中如有缺页、错页及倒装请与印刷厂联系)
