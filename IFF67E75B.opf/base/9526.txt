༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG13981
ImageGroup:
11KG13983
7542012150 (v. 1) 754201210x (v. 2)
7542012134 (v. 3) 7542012126 (v.4)
7542012169 (v. 5) 7542012142 (v. 6)
LCCN:
2006348488
ISBN:
Title:
ལེགས་བཤད་བསྟན་བཅོས་ཕྱོགས་བསྒྲིགས།
||legs bshad bstan bcos phyogs bsgrigs/
Author:
n/a
n/a
Descriptor:
Original Publication:
n/a;n/a
Place:
Publisher:
Izi ling /
mtsho sngon mi rigs dpe skrun khang/
2006
Date:
Volume:
IO II
Total Volumes:
TBRC Pages:
Introductory Pages:
Text Pages:
Scanning Information:
II c
n/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 4/2013



Fཟླ ## ##*#it: #
-+
# གློt #L
ཀྲུང་གོའི་བོད་རིག་པའི་ཞིབ་འཇུག་ལྟེ་གནས་
དབུ་བརྙེས་ནས་ལོ་ཉི་ཤུ་འཁོར་བར་
ལེགས་སྐྱེས་སུ་ཕུལ།



全国少数民族优秀图书出版资金资助项目
ལེགས་བཤད་བསྟན་བཅོས་ཕྱོགས་བསྒྲིགས། (དེབ་དང་པོ)
ཞལ་གདམས་ཀྱི་སྐོར།
སློབ་དཔོན་ཀླུ་སྒྲུབ་སོགས་ཀྱིས་བརྩམས།
ཀྲུང་གོའི་བོད་རིག་པའི་ཞིབ་འཇུག་ལྟེ་གནས་ཀྱི་ཆོས་ལུགས་
ཞིབ་འཇུག་ཚན་པས་བསྒྲིགས།
中国藏学研究中心宗教研究所整理
མཚོ་སྔོན་མི་རིགས་དཔེ་སྐྲུན་ཁང་།



རྩོམ་སྒྲིག་ཨུ་ཡོན་ལྷན་ཁང་།
ཀྲུའུ་རིན། ། དགྲ་འདུལ།
ཀྲུའུ་རིན་གཞོན་པ། གདུགས་དཀར་ཚེ་རིང་།
གཙོ་སྒྲིག་པ། བསོད་ནམས་ཚེ་རིང་།
གཙོ་སྒྲིག་གཞོན་པ། རྟ་མགྲིན་སྐྱབས། རིན་ཆེན་དོན་གྲུབ།
སྒྲོལ་མ་རྒྱ་མཚོ།
རྩོམ་སྒྲིག་ཨུ་ཡོན། ། རྡོ་རྗེ་ཚེ་རིང༌། ཚེ་རིང་ཐར། གསང་བདག
པདྨ་རྡོ་རྗེ། བློ་གྲོས། བདེ་སྐྱིད་སྒྲོལ་མ།
བཀྲ་རྒྱལ། ཟླ་བ་ཚེ་རིང་། དབང་ཕྱུག་མཚོ་མོ།
ལིས་ཞའོ་ཀྲུའུ། ལྷ་བྱམས་རྒྱལ།



编委会
主任:郑堆
副主任:豆格才让
主编:索南才让
副主编:日正加、仁青当周、卓玛尖措
编委;多吉才郎、才让太、桑德、
完玛多杰、洛周、德吉卓玛、
扎加、达哇才让、旺秀措姆、
李学竹、拉先加



སྔོན་འགྲོའི་གཏམ།
---
ས
=
ལེགས་བཤད་བསྟན་བཅོས་ཕྱོགས་བསྒྲིགས་
ལ་འཇུག་པའི་སྔོན་འགྲོའི་གཏམ།
གངས་རིའི་ཕྲེང་བས་ཡོངས་སུ་བསྐོར་ཞིང་རི་ཀླུང་བར་ཁམས་
ཐམས་ཅད་རྣམ་པར་དག་པའི་བོད་གངས་ཅན་གྱི་ལྗོངས་འདིར།
བོད་མི་རིགས་རྣམས་ལོ་ངོ་སྟོང་ཕྲག་དུ་མའི་སྔ་རོལ་ནས་གཞིས་་་
ཆགས་ཤིང་འཚོ་གཞེས་གནང་སྟེ་འོད་སྟོང་རྣམ་པར་བཀྲ་བའི་ལོ་
རྒྱུས་བསྐྲུན་ཡོད་ལ། ཁྱད་པར་དུ་བོད་རིག་པ་ཞེས་མཚན་སྙན་
འཛམ་གླིང་ཡངས་པའི་ཁྱོན་ལ་མངོན་པར་ལྡིར་བའི་རིག་གནས་ཀྱི་
བང་མཛོད་ཟད་མཐའ་མེད་པ་ཞིག་ང་ཚོ་ཕྱི་རབས་པའི་བགོ་སྐལ་
དུ་སྩལ་ཅིང་། གནམ་གྱིས་ས་བཀབ་པ་ལྟ་བུའི་མཁས་དབང་མང་
པོ་རིམ་པར་བྱོན་ནས་དུས་རབས་སོ་སོར་རྣམ་པ་མི་འདྲ་བའི་རྩོམ་
རིག་གི་བརྩམས་ཆོས་སྣ་ཚོགས་ཤིག་རྩོམ་གནང་མཛད་པ་དང་།
བོད་རང་གི་ཁྱད་ཆོས་དང་ཡོངས་སུ་མཐུན་པའི་ལེགས་བཤད་ཅེས་
པའི་རྩོམ་རིག་གི་རྣམ་པ་གསར་བ་ཞིག་གསར་སྐྲུན་བགྱིས་པ་དེས།



ལེགས་བཤད་བསྟན་བཅོས་ཕྱོགས་བསྒྲིགས།
རྩོམ་རིག་སྤྱིའི་རིགས་སམ་ལུས་ཀྱི་རྣམ་པ་ཇེ་མང་ཇེ་ཚང་དུ་བཏང་
བ་ཡིན་པས། རྩོམ་རིག་གི་གཞུང་ལུགས་ཐད་བླ་ན་མེད་པའི་
མཛད་རྗེས་ཤིག་དང་རྨད་དུ་བྱུང་བའི་དགེ་མཚན་ཞིག་བསྐྲུན་པར་
སྣང་ངོ་། །
སྐབས་བབ་ཀྱི་བརྗོད་བྱ་ལེགས་བཤད་ཅེས་པའི་ཐ་སྙད་དེ་དོན་
གང་ལ་འཇུག་ཅེ་ན། ཡོངས་གྲགས་སུ་སྒྲ་ཡངས་འཇུག་དང་དོག་
འཇུག་གཉིས་སུ་དབྱེ་སྟེ་བརྗོད་པར་བྱ་དགོས་ཏེ། ཚིག་སྦྱོར་སྙན་
ཞིང་དོན་གྱིས་ཕྱུག་པའི་གསུང་རྣམ་དག་དང་བསྟན་བཅོས་མཐའ་
དག་ལ་ལེགས་བཤད་ཅེས་པ་སྒྲ་ཡངས་འཇུག་གི་དོན་ཡིན་ལ། རྩོམ་
སྟངས་ངེས་ཅན་ཞིག་གིས་འཆིང་བའི་རྩོམ་རིག་གི་རྣམ་པ་ཞིག་ལ་
ལེགས་བཤད་ཅེས་པ་སྒྲ་དོག་འཇུག་གི་དོན་ཡིན་ནོ། །དེ་ལྟར་འཇུག་
པའི་དོན་གཉིས་ནི་ཕན་ཚུན་འགལ་བར་མི་འགྱུར་ཏེ། དེ་གཉིས་
བདག་ཉིད་གཅིག་པའི་འབྲེལ་བ་ཡོད་པའི་ཕྱིར། སྒྲ་དོག་འཇུག་གི་
དོན་ལྡན་པའི་བརྩམས་ཆོས་ཡིན་ན་ཡངས་འཇུག་གི་དོན་གྱི་རང་་
བཞིན་ལྡན་པས་ཁྱབ་པའི་ཕྱིར་རོ། །ཡིན་ནའང་སྒྲ་ཡངས་འཇུག་གི་
དོན་ལྡན་པའི་བརྩམས་ཆོས་ཡིན་ན་དོག་འཇུག་གི་དོན་གྱི་བདག་་



སྔོན་འགྲོའི་གཏམ།
ཉིད་ལྡན་པའི་བརྩམས་ཆོས་ཡིན་པའི་ངེས་པ་མ་མཆིས་སོ། །འདིར་
བརྗོད་པའི་ལེགས་བཤད་ནི་སྒྲ་དོག་འཇུག་གི་དོན་ཡིན་ཏེ། རྩོམ་
རིག་གི་རྣམ་པ་ཞིག་ལ་བརྗོད་པ་ཡིན་ནོ། ། །
འདི་ལྟ་བུའི་ལེགས་བཤད་ཅེས་པའི་རྩོམ་རིག་གི་རྣམ་པ་དེར་
ཁྱད་ཆོས་ཅི་ཞིག་ལྡན་ཞེ་ན། དེ་ལ་འདི་ལྟར་བརྟག་དགོས་ཏེ།
བརྗོད་བྱ་སྣ་མང་ཕུན་ཚོགས་ལ་དཔེ་དོན་ལེགས་པར་སྦྱར་ཏེ་ཚིགས་
བཅད་ཀྱི་རྣམ་པས་སྟོན་པའི་རྩོམ་རིག་གི་བརྩམས་ཆོས་ལ་ལེགས་་
བཤད་ཅེས་པའི་ཐ་སྙད་བཏགས་པ་ཡིན། དེའི་བརྗོད་བྱ་སྣ་མང་
ཕུན་ཚོགས་ཡིན་པར་སྨྲ་བར་རྒྱུ་མཚན་ཡོད་དེ། རྩོམ་པ་པོས་བོད་
ཀྱི་སྤྱི་ཚོགས་ཀྱི་གནས་བབ་དང་བསྟུན་ནས་ཆབ་སྲིད་དང་དཔལ་
འབྱོར། ཆོས་ལུགས། སློབ་གསོ། དམག་དོན་ལ་སོགས་པ་ཆོས་
དང་འཇིག་རྟེན་གྱི་བྱ་དངོས་མང་པོ་ལ་ལེགས་པར་དཔྱད་ནས།
ཆོས་ལུགས་ཀྱི་བསམ་བློ། སྲིད་འཛིན་གྱི་ཐབས་ལམ། མཁས་བླུན་
གྱི་སྤྱོད་པ། བླང་དོར་གྱི་ཚད་གཞི་བཅས་ལྐོག་གྱུར་གྱི་དོན་མང་
པོ་ལ་རང་ཉིད་ཀྱི་ལྟ་སྟངས་དང་བཞེད་ཚུལ་གསལ་བར་སྟོན་པའི་
བརྩམས་ཆོས་ཡིན་པའི་ཕྱིར་རོ། །ལེགས་བཤད་བསྟན་བཅོས་དེ་སྒྱུ་
c



ལེགས་བཤད་བསྟན་བཅོས་ཕྱོགས་བསྒྲིགས།
རྩལ་གྱི་རང་བཞིན་ཡོངས་སུ་གཏམས་པའི་རྩོམ་རིག་གི་བརྩམས་་་
ཆོས་ཡིན་པའི་དབང་གིས་ དེའི་རྗོད་བྱེད་ཀྱི་ཚིག་དང་སྟོན་བྱེད་ཀྱི་
ཐབས་ལ་བརྩམས་ཆོས་གཞན་དང་མི་མཐུན་པའི་ཁྱད་ཆོས་མང་པོ་
ཡོད། མདོར་སྡུད་ན། ལེགས་བཤད་ཀྱི་བརྩམས་ཆོས་མཐའ་དག་
ཚིགས་བཅད་ཀྱི་རྣམ་པ་ཡིན་པ་དང་གཅིག ཤོ་ལོ་ཀ་གཅིག་ལས་
ཚིག་རྐང་གཉིས་དཔེ་དང་ཚིག་རྐང་གཉིས་དོན་སྔ་ཕྱི་ངེས་མེད་དུ་
ལེགས་པར་སྦྱར་ཏེ་བསྟན་བྱ་རྫོགས་པར་སྟོན་པ་དང་གཉིས།
གསལ་བྱེད་ཀྱི་དཔེ་སྐྱེ་བོ་མཁས་བླུན་ཐམས་ཅད་ཀྱིས་ཉམས་སུ་མྱོང་
བའམ་ཐོས་པ་ལས་བྱུང་བའི་ཡུན་རིང་དུ་འདྲིས་པའི་བྱ་དངོས་ཡིན་
པ་དང་གསུམ། ཚིག་སྦྱོར་བདེ་ཞིང་གོ་སླ་བ། དམངས་ཁྲོད་ཀྱི་
གཏམ་དཔེའི་རང་བཞིན་ལྡན་པ། སྐྱེ་བོ་ཀུན་གྱིས་དཀའ་ཚེགས་
མེད་པར་བདེ་བླག་ཏུ་འཇུག་ནུས་པ་དང་བཞི། ཚིག་སྙན་ཞིང་རོ་
ཉམས་ལྡན་པ། སྐྱེ་བོ་མཆོག་དམན་ཀུན་གྱི་མིག་གི་བདུད་རྩིར་གྱུར་
པ་དང་ལྔའི་ཁྱད་པར་གྱི་ཡོན་ཏན་ལྡན་པ་ཡིན་ནོ། །དེ་ལྟ་བུའི་ཡོན་
ཏན་ལྔ་ལྡན་གྱི་རྩོམ་རིག་གི་རྣམ་པ་དེ། བོད་མི་རིགས་ཀྱི་རྩོམ་རིག་
ལོ་རྒྱུས་ཐོག་གལ་ཆེ་ཞིང་འཕང་མཐོ་བའི་གོ་ས་ཡོད་པར་མཁས་པ་



སྔོན་འགྲོའི་གཏམ།
རྣམས་ཀྱིས་ཡང་ཡང་དུ་བསྔགས་པའོ། །
ལེགས་བཤད་རྩོམ་རིག་དེ་བོད་ལ་ཇི་ལྟར་བྱུང་བ་དང་ཇི་ལྟར་
འཕེལ་བའི་ལོ་རྒྱུས་ཐད་ཅུང་ཙམ་དཔྱད་ན། བསྟན་པ་སྔ་དར་གྱི་
དུས་སུ། མ་ཎི་བཀའ་འབུམ་དང་ཏུན་ཧོང་ཡིག་ཆ་ནས་ཞལ་
གདམས་ཞེས་པ་དཔེ་དོན་སྦྱར་ནས་བསླབ་བྱའི་རང་བཞིན་ཡོད་་་
པའི་བརྩམས་ཆོས་བྱུང་། དེ་དག་ནི་ལེགས་བཤད་རྩོམ་རིག་གི་ས་
བོན་ལྟ་བུར་གྱུར་ཏེ། རྩོམ་རིག་གི་རྣམ་པ་དེ་བོད་ཡུལ་དུ་ཐོག་མར་
གཞི་ཆགས་སོ། །དེ་རྗེས་སྤྱི་ལོ་དུས་རབས་བཅུ་གསུམ་པར་ས་སྐྱ་
པཎྜི་ཏ་ཀུན་དགའ་རྒྱལ་མཚན་གྱིས་ཞལ་གདམས་དེ་དག་གི་སྲོལ་་
རྒྱུན་གཞིར་བྱས་ཤིང་། འཕགས་ཡུལ་གྱི་རྩོམ་རིག་སྐྱེ་བོ་གསོ་ཐིགས་
སོགས་བརྩམས་ཆོས་འགའ་དཔེར་བྱས་ནས་ལེགས་པར་བཤད་པ་
རིན་པོ་ཆེའི་གཏེར་ཞེས་བྱ་བའི་ཤོ་ལོ་ཀ་བཞི་བརྒྱ་ལྷག་ཡོད་པའི་་་
བརྩམས་ཆོས་མཛད་དེ། ལེགས་བཤད་རྩོམ་རིག་གི་རྣམ་གཞག་
གཏན་ལ་ཕབ། དུས་རབས་བཅུ་དྲུག་པར་པཎ་ཆེན་བསོད་ནམས་
གྲགས་པས་ས་སྐྱ་ལེགས་བཤད་ཀྱི་རྣམ་གཞག་དང་ཆ་ཡོངས་སུ་་་་
མཚུངས་པའི་མཁས་བླུན་བརྟག་པའི་བསྟན་བཅོས་དགེ་ལྡན་ལེགས་
དུ



ལེགས་བཤད་བསྟན་བཅོས་ཕྱོགས་བསྒྲིགས།
བཤད་པདྨ་དཀར་པོའི་ཆུན་པོ་ཞེས་བྱ་བ་ཤོ་ལོ་ཀ་བརྒྱ་ལྷག་ལྡན་་་
པའི་བསྟན་བཅོས་མཛད་དེ། ལེགས་བཤད་རྩོམ་རིག་གི་རྣམ་པ་དེ་
ཇེ་རྒྱས་ཇེ་ལེགས་སུ་བཏང་། དེ་རྗེས་དུས་རབས་བཅོ་བརྒྱད་པར་
གུང་ཐང་བསྟན་པའི་སྒྲོན་མེས་གོང་སྨྲས་ལེགས་བཤད་བསྟན་་་་་་
བཅོས་དག་མ་དཔེར་བྱས་ནས་ཆུའི་བསྟན་བཅོས་དང་ཤིང་གི་་་་
བསྟན་བཅོས་ཞེས་བསྡོམས་པས་ཤོ་ལོ་ཀ་ཉིས་བརྒྱ་ལྷག་ཡོད་པའི་་
བསྟན་བཅོས་གཉིས་མཛད་པ་དང་། དུས་རབས་བཅུ་དགུ་པའི་
མཁས་དབང་དཀྱིལ་ཟུར་བློ་བཟང་སྦྱིན་པས་གུང་ཐང་པའི་ཆུ་ཤིང་
བསྟན་བཅོས་ཀྱི་རྩོམ་སྟངས་དང་ཡོངས་སུ་མཐུན་པའི་ལུགས་ཟུང་
བ་དན་གཡོ་བའི་ལེགས་བཤད་རླུང་གི་བསྟན་བཅོས་ཞེས་བྱ་བ་ཤོ་
ལོ་ཀ་དྲུག་ཅུ་ལྷག་ཡོད་པའི་བསྟན་བཅོས་དང་། འཇིག་རྟེན་མི་ཆོས་
དང་འབྲེལ་བའི་བསླབ་བྱ་གསལ་བར་སྟོན་པའི་ལེགས་བཤད་ཟླ་་་
བའི་བསྟན་བཅོས་ཞེས་པ་ཤོ་ལོ་ཀ་སུམ་ཅུ་ལྷག་ཡོད་པའི་བསྟན་་་་་
བཅོས་སོགས་དུ་མ་མཛད། བརྩམས་ཆོས་དེ་དག་ནི་ཐོག་མཐའ་
བར་གསུམ་དུ་དཔེ་ཆོས་ཅན་གཅིག་གི་སྟེང་དུ་དེའི་སྐྱོན་ཡོན་་་་་་་
བརྟགས་ཤིང་དོན་དང་སྦྱར་ནས་བསླབ་བྱའི་ཚུལ་གྱིས་སྟོན་པ་ཡིན་



སྔོན་འགྲོའི་གཏམ། །
པས་ལེགས་བཤད་ཀྱི་རྩོམ་སྟངས་གསར་བ་ཞིག་སྤེལ་བ་ཡིན།
གཞན་ཡང་མཁས་དབང་འཇུ་མི་ཕམ་འཇམ་དབྱངས་རྣམ་རྒྱལ་རྒྱ་
མཚོས་གོང་སྨྲས་ལེགས་བཤད་རྩོམ་སྟངས་ཀྱི་ལེགས་ཆ་ཡོངས་སུ་་་
བསྡུས་ནས་རྒྱལ་པོ་ལུགས་ཀྱི་བསྟན་བཅོས་ཞེས་བྱ་བ་ལེའུ་ཉེར་་་་་
གཅིག་དང་ལྡན་པའི་བསྟན་བཅོས་མཛད་དེ། ལེགས་བཤད་ཀྱི་རྩོམ་
སྟངས་གོང་ནས་གོང་དུ་སྤེལ་བ་ཡིན་ནོ། །
སྨྲས་པ། སྐྱེས་བུ་དམ་པ་རྣམས་ཀྱི་པིར་རྩེ་ལས། །
ཐོན་པའི་ལེཊ་པར་བཤད་པའི་བསྟན་བཅོས་རྣམས། །
རང་རེ་གངས་ཅན་རྩོམ་རིག་བང་མཛོད་དུ། །
འོད་འབར་ནོར་བུ་གཅིག་ཏུ་ཅི་ཡང་སྣང་། །
དེ་ཡང་འཛམ་གླིང་རིག་གནས་དགའ་ཚལ་དུ། །
ལེགས་བཤད་ཅེས་པའི་མེ་ཏོག་མཚར་སྡུག་ཅིག །
རྣམ་པར་བཞད་པས་ཕྱི་ནང་མཁས་པ་ཡི། །
ཡིད་ཀྱི་བུང་བ་དབང་མེད་ཕྱོགས་འདིར་འཁོར། །
འདི་ལྟར་ལེགས་བཤད་ཀྱི་ཆེ་བ་བརྗོད་པ་དང་རྩོམ་རིག་གི་་་་
རིན་ཐང་དཔོག་པ་ནི། རྟོག་བཟོ་དང་སྒྲོ་འདོགས་ཀྱི་གཏམ་ཙམ་མ་



ལེགས་བཤད་བསྟན་བཅོས་ཕྱོགས་བསྒྲིགས་
ཡིན་ཏེ། བསྟན་བཅོས་དེ་དག་གི་དངོས་གཞི་དང་དེ་ལས་བྱུང་བའི་
ཕན་ཡོན་གྱིས་བསྒྲུབས་པས་སོ། །འོ་ན་ལེགས་བཤད་བསྟན་བཅོས་
ལས་བྱུང་བའི་ཕན་ཡོན་ཅི་ཡོད་ཅེ་ན། གཞན་ཕན་དགེ་ཕྱོགས་ལ་
མོས་པ་དང་སྡིག་པ་མི་དགེ་བ་སྤོང་དགོས་པའི་སློབ་གསོ་གཏོང་བ་
དང་གཅིག ཡོན་ཏན་ལ་བསྟོད་ཅིང་བླུན་རྨོངས་ལ་སྨད་པའི་
བསམ་བློ་སྤེལ་བ་དང་གཉིས། ལས་ལ་བརྩོན་པ་དང་ལེ་ལོ་སྤོང་
དགོས་པའི་གནས་ལུགས་བསྟན་པ་དང་གསུམ༔ ཆེ་བ་ལ་གུས་ཤིང་
ཆུང་བ་ལ་གཅེས་པའི་ལུགས་བཟང་སྤེལ་བ་དང་བཞི། མཐུན་
སྒྲིལ་ལ་དགའ་ཞིང་དབྱེན་འབྱེད་ལ་སྡང་བའི་སྤྱོད་བཟང་དར་སྤེལ་
གཏོང་བ་དང་ལྔའོ། །འདི་ལྟ་བུའི་ཕྱོགས་ལྔ་ལས་བསླབ་བྱའི་ཚུལ་
གྱིས་གདམས་ཏེ། མི་རྣམས་ཀྱི་བསམ་བློ་དག་སྦྱོང་དང་ཀུན་སྤྱོད་
ལེགས་སྐྱོང་བྱེད་པ་ལ་ཕན་ཡོན་དཔག་དཀའ་བ་བྱུང་ཞིང་། བོད་
མི་རིགས་ཀྱི་རིག་གནས་དཔལ་ཡོན་དང་བསམ་བློའི་དཔལ་ཡོན་་་
འཛུགས་སྐྲུན་བྱེད་པ་དང་སྤྱི་ཚོགས་མཐུན་སྒྲིག་བྱེད་པ་ལ་ཕན་ནུས་
གཞལ་དཀའ་བ་བཏོན་པ་ཡིན་ནོ། །
ད་རེས་མཚོ་སྔོན་མི་རིགས་དཔེ་སྐྲུན་ཁང་གིས་ལེགས་བཤད་་



སྔོན་འགྲོའི་གཏམ། །
བསྟན་བཅོས་དེ་དག་ཕྱོགས་གཅིག་ཏུ་བསྡུས་ནས་ལེགས་བཤད་་་་
བསྟན་བཅོས་ཕྱོགས་བསྒྲིགས་ཞེས་པའི་དཔེ་ཚོགས་པར་སྐྲུན་བྱས་
པ་དེ། སྤྱི་ཚོགས་ལ་ཕན་པའི་དགེ་མཚན་དང་། རིག་གནས་ལ་ཕན་
པའི་དོན་སྙིང་ལྡན་པ་ཞིག་ཡིན་ནོ། །
གནའ་མོའི་ལེགས་བཤད་བསྟན་བཅོས་ཀྱིས། །
སྤེལ་བའི་དགོངས་པའི་དགེ་མཚན་དེ། །
དེང་གི་བསམ་བློའི་དཔལ་ཡོན་གྱི། །
དོན་སྙིང་དང་མཐུན་ཨེ་མ་རྨད། །
ཅེས་སྤྱི་ལོ2006ལོའི་ཟླ3པའི་ཚེས24ཉིན་གྱི་ན་བ་བློ་བཟང་ཆོས་་་་་་
གྲགས་ཀྱིས་བྲིས་པའོ། །བཀྲ་ཤིས། དགེའོ། །



དཀར་ཆག།
དཀར་ཆག
....…...(1)
ཏུན་ཧོང་ཡིག་ཆ་ལས་ཕུ་བོས་ནུ་བོར་བཏམས་ཤིང་བསྟན་པའི་
མདོ་བཞུགས་སོ། ། ....
ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ་བཞུགས་སོ། །
..…..…...(96)
ལུགས་ཀྱི་བསྟན་བཅོས་ཤེས་རབ་སྡོང་བུ་ཞེས་བྱ་བ་བཞུགས་
༄༅། །
• •• • ••(122)
ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བ་
བཞུགས་སོ། །........….………….……..
.…................(189)
མ་ཎི་བཀའ་འབུམ་གླེགས་བམ་གཉིས་པ་ཞལ་གདམས་
བཀའ་ནན་གྱི་སྐོར་བཞུགས་སོ། །-..….....…..…..…....….…(213)
སློབ་དཔོན་པདྨས་བོད་ཀྱི་རྗེ་འབངས་རྣམས་ལ་བཞག་པའི་
ཞལ་ཆེམས་བཞུགས་སོ། ། ....... ……….…..(291）
(213)
1



ལེགས་བཤད་བསྟན་བཅོས་ཕྱོགས་བསྒྲིགས།
ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས་ཀྱི་བསླབ་བྱ་
ཞེས་བྱ་བ་བཞུགས་སོ། །
•...............(326)
མཉམ་མེད་ཇོ་བོ་ཆེན་པོ་རྒྱ་གར་ལ་ཕེབས་ཁར་ལྷ་བླ་མ་བྱང་
ཆུབ་འོད་ལ་ཞལ་གདམས་སུ་སྩལ་པ་ཐར་འདོད་དཔའ་
བོའི་སྙིང་ནོར་ཞེས་བྱ་བ་བཞུགས་སོ། ། ........…....(367)
མི་ཆོས་གནད་ཀྱི་ཕྲེང་བ་ཞེས་བྱ་བ་བཞུགས་སོ། ། .........(375)
རང་གི་སློབ་མ་ལ་ཞེ་ཐག་པ་ནས་གྲོས་འདེབས་པའི་ཡི་གེ་
སྙིང་གི་ཐུར་མ་ཞེས་བྱ་བ་བཞུགས་སོ། ། ............(384)



ཕུ་བོས་ནུ་བོར་བཏམས་ཤིང་བསྟན་པའི་མདོ། །
༄༅། །ཏུན་ཧོང་གི་ཡིག་ཆ་ལས་ཕུ་བོས་ནུ་
བོར་བཏམས་ཤིང་བསྟན་པའི་མདོ། །
ལུགས་ཀྱི་བསྟན་བཅོས་ཁག་དང་པོ།
༄༅། །གནའ་ཡུལ་གསེར་ཞྭ་གཡུ… སྤྱན་དུ་འཐམས་པ་
གཉིས་ཤིག། །མཆིན་པ་ན་བའི་རྩི། ཆུ.…...འདུག་འདུག་པ་ལས། །
ནུ་བོ་ཡུལ་གཞན་དུ་ལས་བསྐོསྟེ། བརྙས་པར་གྱུར་ནས།།ཕུ་བོ་ལོ་
ཉི་ཤུ་རྩ་དགུ་ལོན་པས། །（ནུ་བོ》(བཅུ）བརྒྱུད་ལོན་བར་འགྲོ་བ་ལ། །
བཏམས་ཤིང་། བསྟན་པའི་མདོ།.....ལོ་ཉི་ཤུ་རྩ་དགུ་ལོན་བ་ལ། །
ནུ་བོ་ན་རེ། །བདག་གྱང་ཐོན…....དང་སྦྱོང་ཞིང་སློབ་དུ་
གཏང་གཏང་ན། །ད་ནི་ཡུལ.....དགོས་ན། །གྲོགས་གྱི་ནང་ན། }
ཁྱོད་ལས། །བདག་ལ་བྱམས་པ…....བགྱེས་པ་ཡང་། ཤིན་ཏུ་
དཀའ་སྟེ། །རྟག་ཏུ་དྲན་བ་ནི། །ཞག...དུ། །རྨི་ལམ་ན་སྣངོ། །
ཡིད་ལ་ཆགས་པའི་ཚད་ནི། །བརྗོད་.….ཀྱང་། །དཀའ་བ་



ལེགས་བཤད་བསྟན་བཅོས་ཕྱོགས་བསྒྲིགས།
ཚམ་དུ་སེམས་ཤིང་མཆིས། །ད་སླན་ཆད…....གཆིག་ལ། །ལས་
གྱིས། སྐལ་པས། །མཇལ་མྱི་མཇལ…....པག་ཀྱང་། །ཤིན་ཏུ་
དཀའ་ན། །བདག་འདྲ་བའི་རྣམས་གྱི….…..རིགས་པར། །བཤད་
དུ་གསོལ། །བྱམས་པའི་བཀའ་དྲིན། ནཾ་དུ…..…..བསྐྱུད་ན། །
བཏམས་ཤིང་བཀའ་ཆི་སྩལ་པའི་རྣམས་གྱོང་།.....སུ་བབ་པ་ལ། །
ཆ་ནོད་ཆིང་མཆིས། །
ཕུ་ན་རེ། །བདགི་ཡིད་ལ……....པ་གཉིས་ཤིག་དྲན་ཏེ། །
གཆིག་ཏུ་ནི། །ཡང་དག་པར་སྙིང་གཆིག...སྤྱི་དང་བྲལ་བས། །
ཤིན་ཏུ་ཡང་ཡིད་ལ་ཆགས། གཉིསུ་ན། །ཕོ(ཁྱེད》ལ། །གཏན་ཏུ་
འགྲོགས་པ་ཡང་། དཀོན་ཏེ། །སྤྱི་དགའ་བའི་མ… དུ་ག་ལ་
རུང་། །ཡོང་གིས་སྙིང་གཅིག་ཕན་ཆད། །ཡུལ་ཉེརིངས་སྟེ་
ལེགས་པའི་དྲོད་ཀྱང་། དཔག་ཏུ་སྤྱི་རིག། །ཡིད་གྱིས་རྟག་ཏུ་
འདྲུལ་ན། །ངོ་ཕྲད་པ་དང་ཡང་ཆི་མ་མཚུངསྟེ། །ཁྱོད་གྱིས་ལས་
བདེ་བ་ཐོབ་ན། །ཡུལ་གྱིས་བསྐལ་པའི་ཕྱིར། །མྱི་དགའ་བའི་
མདོར…..ལ་མ་བབ་པ་ཚུན་ཆོད། །གཆིག་ལ་གཆིག་བསམ་སྟེ། །
བྲལ་བའི…....སྐབས་མེད་པར་བྱའོ། །ཡོངས་ནི། དེང་བྱེ་བ་དང་།



ཕུ་བོས་ནུ་བོར་བཏམས་ཤིང་བསྟན་པའི་མདོ།
ད་སྟེ། ལོ་བརྒྱ་ན(བྱེ་བ་གཉིས། །ཡིད་གཆིག་སྟེ། བྱེ་བྲག་
མྱེདོ། །འདྲི་བའི་རྣམས་གྱོང་མཛའ་བའི་ཕྱིར་སྤོབས་པར་བྱས་སྟེ། །
ཡིད་ལ་ཆི་དྲན་པས་ལན……....ཡོངསྣེ། །གདམས་ཤིང་བཆོས་པ་
ནི། སླའ། །དེ་བཞིན་ཏུ་ནུས་ཤི་བུ…………..པ་ནི་དགའོ། །དཀསྟེ(ད་
ཀོ་སྟེ)། །ཆུང་ཟད་ཆི་དྲན་བ་ནི། མདོ་ཉི་ཚེ་ཞིག་བསྟན་གྱིས། །
ཡིད་ལ་བབ་པའི་རྣམས་ནི། །གཟུངས་ཟུང་ཞིག། །...བབ་ན། །
སླར་དྲིས་ཤིག། །
ཕུ་ན་རེ། །ཚིག་སྟོང་པ་བཏེམས…..དོན་ཆེད་པོ་ཡུན་དུ་ཡོད་
པར་འགྱུརོ། །ནོར་ཡོད་པ་བྱིན་བ་མི...ཟད་ཤེས་དེ་ལྟ་བས་ན།
བདེན་བའི་ཚིག་བྱིན་བ་ལས། ཆེ་བ་མྱེདོ.....བཟུང་ལེགསྣ། །དེ་
བླངས་པ་ལས། ནོར་དུ་ཆེ་བ་ཡང་མྱེདོ། །
གནའ་དུས་ཡུལ་གསེར་ཞྭ་གཡུ་གཞོང་བྱ་བ་ན། ཤིན་ཏུ་བྱམས་པའི་བུ་
སྤུན་གཉིས་ཤིག་འབྲེལ་མི་ཕོད་པའི་བརྩེ་དུང་གིས་གདུང་བཞིན་གནས་ཡོད་པ་
ལས། གཅུང་པོ་ཡུལ་གཞན་དུ་ལས་ལ་བསྐོས་ཏེ་མི་འགྲོ་ཀ་མེད་དུ་གྱུར་པའི་
སྐབས། གཅེན་པོ་རང་ལོ་ཉི་ཤུ་རྩ་དགུ་ལོན་པས། གཅུང་པོ་རང་ལོ་
བཅོ་བརྒྱད་དུ་སོན་པ་ཡུལ་གཞན་དུ་འགྲོ་བ་ལ་གདམས་ཤིང་བསྟན་པའི་སྙིང་
པོ.....



ལེགས་བཤད་བསྟན་བཅོས་ཕྱོགས་བསྒྲིགས་
གཅུང་པོས་སྨྲས་པ། བདག……....ད་ནི་ཡུལ་གཞན་དུ་འགྲོ་དགོས་ན།
ཉེ་གྲོགས་ཀྱི་ནང་ན་གཅེན་པོ་ཁྱེད་ལས་བདག་ལ་བྱམས་པ་དང་། མཉེས་
གཤིན་ལྡན་པ་ཤིན་ཏུ་དཀོན་ཏེ། སེམས་ནང་རྟག་ཏུ་དྲན་པ་ནི་ཉལ་བའི་རྨི་
ལམ་དུའང་སྣང་ངོ༌། །ཡིད་ལ་འཁྲེང་བའི་ཚད་ནི་བརྗོད་པའི་ཡུལ་ལས་འདས་
ཀྱང་། རང་ཉིད་དཀའ་བ་ཙམ་སེམས་ཤིང་མཆིས། ད་ཕྱིན་ཆད་དུས་ཡུན་
རིང་པོ་གཅིག་ལ་ཡུལ་གྱིས་བསྐལ་པས་མཇལ་དང་མི་མཇལ་གྱི་ཚོད་དཔག་་་་
ཀྱང་ཤིན་ཏུ་བྱེད་དཀའ་ན། བདག་འདྲ་བའི་གསར་བུ་རྣམས་ཀྱིས་སླད་དུ་ཇི་
ལྟར་བགྱི་བར་རིགས་པ་དག་བསྟན་དུ་གསོལ། བྱམས་པའི་བཀའ་དྲིན་ནམ་
ཡང་མི་བརྗེད་ལ། ཇི་ལྟར་གདམས་ཤིང་བཀའ་ཅི་སྩལ་པ་རྣམས་ཀྱང་ཡུལ་
དང་དུས་སུ་བབ་པ་ལ་ཆ་ཙམ་མི་འགལ་བར་སྙིང་ལ་ཟབ་ཏུ་ནོད་ཅིང་མཆིས་་
ཞེས་གསོལ་ཏོ། །
གཅེན་པོས་སྨྲས་པ། བདག་གི་ཡིད་ལ་བསམ་པ་གཉིས་ཤིག་དྲན་ཏེ་
གཅིག་ཏུ་ནི། དོན་དམ་སྙིང་གཅིག་པའི་མི་དང་ཁ་བྲལ་བས་ཤིན་ཏུ་ཡང་ཡིད་
ལ་འཁྲེང་། གཉིས་སུ་ན་ཁོ་བོ་ཁྱེད་དང་གཏན་དུ་འགྲོགས་པའང་མི་སྲིད་པས།
མི་དགའ་བ་མ་སྤོང་དུ་ག་ལ་རུང་། སྤྱིར་ན་ཕན་ཚུན་སྙིང་གཅིག་ཡིན་ཕན་
ཆད། ཡུལ་ཉེའམ་རིང་ཡང་རུང་སྟེ་ལེགས་པའི་ནུས་པ་དཔག་ཏུ་མ་མཆིས།
ཡིད་ཀྱི་ཕོ་ཉས་རྟག་ཏུ་རྒྱུ་འགྲུལ་བྱེད་ན། དངོས་སུ་ཕྲད་པ་དང་ཡང་ཅི་སྟེ་མི་
མཚུངས། ཁྱོད་ཀྱི་བྱ་བ་ལམ་དུ་ལྷོངས་ན། ཡུལ་གྱིས་བསྐལ་པའི་ཕྱིར་མི་



ཕུ་བོས་ནུ་བོར་བཏམས་ཤིང་བསྟན་པའི་མདོ།
དགའ་བའི་མཐའ་མ་ཚེའི་དུས་ལ་མ་བབ་པ་ཚུན་ཆད། གཅིག་ལ་གཅིག་གིས་
བསམ་སྟེ་བྲལ་བའི༌སྐབས་མེད་པར་བྱའོ། །ལར་ནས་དེ་རིང་ཁ་བྲལ་བ་
དང་། ད་ནས་ལོ་བརྒྱ་ན་ཁ་བྲལ་བ་གཉིས་དོན་གཅིག་སྟེ་ཁྱད་པར་མེད་དོ། །
གཏམ་འདྲི་བར་འོས་པ་དག་ཀྱང་མཛའ་བའི་ཕྱིར་སྤོབས་པ་ཆེར་བསྐྱེད་དེ་་་་
དྲིས་ཤིག ཡིད་ལ་གང་དྲན་པའི་ལན་འདེབས་སོ། །སྤྱིར་ན་གཞན་ལ་
གདམས་ཤིང་བཅོས་པ་ནི་སླ་མོད། དེ་བཞིན་དུ་ནུས་ཤིང་སྒྲུབ་པ་ནི་དཀའོ། ：
ད་ལྟ་ཅུང་ཟད་གང་དྲན་པ་ལྟར་འཕྲལ་སེལ་བསླབ་བྱ་མདོ་ཙམ་ཞིག་བསྟན་་་་
པར་བྱ་ཡི། ཡིད་ལ་བབས་པ་རྣམས་ནི་སྙིང་ལ་ཆོངས་ཤིག མ་རྟོགས་མ་
བབས་པ་དག་སླར་དྲིས་ཤིག་ཅེས་དང་། །
ཡང་གཅེན་པོས་གསུངས་པ། ཚིག་སྟོང་པ་གདམས་པ་ཙམ་ལའང་དོན་
ཆེན་པོ་ཡུན་དུ་ཡོད་པར་འགྱུར་རོ། །ནོར་ཡོད་རྒུ་བྱིན་ཀྱང་མི་རིང་བར་ཟད་
པར་འགྱུར་སྲིད་དོ། །དེ་ལྟ་བས་ན་བདེན་པའི་གདམས་ངག་བྱིན་པ་ལས་རིན་
ཐང་ཆེ་བ་གཞན་མེད་དོ། །དེ་བཟུང་ནས་ལེགས་པར་སྤྱོད་ཤེས་ན་དེ་ལས་
ལྷག་པའི་ནོར་དུ་ཆེ་བའང་གཞན་མེད་དོ། །ཞེས་གསུངས་སོ། །
ནུ་ན་རེ། །སྤྱིར་སྐྱེས་པ་ལ། གང་བདེ་ན་བདེ་བའི་མཆོག་ཡིན།།
ཕུ་ན་རེ། །སེམས་བདེ་ན་བདེ་བའི་མཆོག་ཡིན། །སེམས་མི་
བདེ་ན། །གཞན་ཆི་བདེ་ཡང་བདེ་བ་མ་ཡིནོ། །
གཅུང་པོས་དྲིས་པ། མི་ལུས་བླངས་པ་ལ་གང་ཞིག་བདེ་ན་བདེ་བའི་



ལེགས་བཤད་བསྟན་བཅོས་ཕྱོགས་བསྒྲིགས།
མཆོག་ཡིན་ནམ།
གཅེན་པོས་ལན་དུ། སེམས་བདེ་ན་བདེ་བའི་མཆོག་ཡིན། སེམས་མི་
བདེ་ན་གཞན་དག་གང་ཞིག་བདེ་ན་ཡང་བདེ་བ་མ་ཡིན་ནོ། །
ནུ་ན་རེ། །སེམས་བདེ་བའི་ཐབས་ཆི་ལྟར་བྱ། །
ཕུ་ན་རེ། །བདག་ལ་མཚང་མྱེད་པར་བྱསྣ། མཐོ་བའི་ས་ན་
ཡང་མཐོ་ཞིང་བདེའོ། །དམའ་བའི་ས་ན་ཡང་། དམའ་ཞིང་
བདེའོ། །ཡོངས་ཀྱི་རྒྱལ་པོའི་ཁྲིམས་ལ། །སྲོག་སྲིད་གཉིས་བརྟན་
ཏེ། །ཆི་ལ་ཡང་། རན་པར་བྱ་བའི་རིགས་སོ། །དེ་ལས་འགལ་
དང༌། །དགྲར་ནི་གྲོགས་ལྟོག །དཔུང་ནི་རྒྱལ་པོས་བྱསྣ། །མ་
སྙེམས་པའི་ཡང་མྱི་མེད་ལ། །ཤགས་གདབ་དུ་ཡང་། །ཡུས་མེད་
ན། །…..ཆི་ལ་བརྟན། །
གཅུང་པོས་དྲིས་པ། སེམས་བདེ་བར་ཡོང་བའི་ཐབས་ཇི་ལྟར་བྱའམ།
གཅེན་པོས་ལན་དུ། རང་ཉིད་ལ་ཉེས་སྐྱོན་གྱིས་མ་འགོས་པ་ཞིག་བྱེད་
ཐུབ་ན། མཐོ་སར་གནས་ཀྱང་དོན་དམ་མཐོ་ཞིང་བདེའོ། །དམའ་སར་
གནས་ནའང་རྟག་ཏུ་སེམས་བདེའོ། །སྤྱིར་ན་རྒྱལ་པོའི་ཁྲིམས་ལ་སྲོག་དང་
ཁྱིམ་སྲིད་གཉིས་ཀ་བརྟེན་དགོས་པས། བྱ་བ་གང་དང་གང་ཡིན་ཡང་འོས་
ཤིང་འཚམ་པ་ཞིག་བྱ་བའི་རིགས་སོ། །དེ་ལས་འགལ་ན། དགྲ་བོའི་གྲོགས་



ཕུ་བོས་ནུ་བོར་བཏམས་ཤིང་བསྟན་པའི་མདོ།
སུ་འགྱུར་ཞིང་། རྒྱབ་དཔུང་རྒྱལ་པོས་བྱས་ན། མི་ཀུན་གྱིས་ཀྱང་དྲེགས་
ཉམས་སྟོན་ལ། རྩོད་པ་རྒྱག་པར་ཡང་རྒྱུ་མཚན་མེད་ན་སེམས་བདེ་བར་ག་ལ་
གནས་ཐུབ།
ནུ་ན་རེ། །དགོས་པ་ལ་མ་སྟོར་བར་བྱ་བ་གང་། །
ཕུ་ན་རེ། ཡོངས་ནི་དགོས་པ་ལ་སྟོར་བར་བྱ་བ་གཆིག་གྱང་
མྱེདེ། །དེའི་ནང་ན་མཆོག་བདམས་ན། །(སྲོག)སྲིད་ཉིས་མ་སྟོར་
པར་བྱ་འོ། །
གཅུང་པོས་དྲིས་པ། དགོས་པའི་ནང་ནས་མི་བརླག་པར་བྱ་འོས་པ་
གང་ལགས་སམ།
གཅེན་པོས་ལན་དུ། སྤྱིར་ན་དགོས་པའི་ནང་བརླག་འོས་པ་གཅིག་
ཀྱང་མེད། དེའི་ནང་ནས་མཆོག་ཏུ་གྱུར་པ་བདམས་ན་སྲོག་དང་ཁྱིམ་སྲིད་
གཉིས་མི་བརླག་པར་བྱའོ། །
ནུ་ན་རེ། །དེ་ལྟར་ན་གཞུང་གང་གིས་གཟུང་པ......
ཕུ་ན་རེ། །གཞུང་དྲང་པོས་ཟུང་ལ། ཡན་ལག་མ་ནོར་བར་
སྒྲུབོ། །
གཅུང་པོས་དྲིས་པ། དེ་ལྟར་ཡིན་ན་རྩ་བ་གང་ཞིག་གིས་གཟུང་དགོས་
སམ།
གཅེན་པོས་ལན་དུ། རྩ་བ་དྲང་པོས་ཟུངས་ལ། ཡན་ལག་རྣམས་ཀྱང་



ལེགས་བཤད་བསྟན་བཅོས་ཕྱོགས་བསྒྲིགས་
མ་ནོར་བར་བསྒྲུབ་པར་བྱའོ། །
ནུ་ན་རེ། ། ཡིན། མ་ནོར་བས་ཆི་ལྟར་བསྒྲུབ།
ཕུ་ན་རེ། །རྒྱལ་པོའི་ཆོས་ཁྲིམས…....ལ། །སྙོམས་ན། དྲང་
ཞེས་བྱའོ། །ཆོས་ཁྲིམས་ལས་མི་འབྱུང་ཡང་། ཡུས་མ་ཡུས་ཡིན་མ་
ཡིན། །བྱེ་བྲག་ཕྱེད་པར་བྱས་ན། །དེ་ནི་ཡན་ལག་མ་ནོར་པས་
བསྒྲུབ་ཆེས་བྱ་ཡོངས་ནི། །སྤྱིའི་དཔོན་པོ་བྱེད་ན། །ནམ་ཀ་དང་
མཚུངས་པར་སྙོམས་ཤིང་སྲང་དང་འདྲ་བར་དྲང་ལ། །ཡུས་གྱིས་
མ་རངས་པ་མྱེད། ཆིས(ཚིས)གྱིས་མ་ཁྱབ་པ་མེད་པར་བྱ་བའི་
རིགས། །
གཅུང་པོས་དྲིས་པ། ......དྲང་པོའི་ཚད་ཅི་ཡིན། མ་ནོར་བ་ཇི་ལྟར་
སྒྲུབ་བམ།
གཅེན་པོས་ལན་དུ། རྒྱལ་པོའི་ཆོས། ཁྲིམས་ཀུན་ལ་སྙོམས་ན་དྲང་
ཞེས་བྱའོ། །ཁྲིམས་ལས་མི་འབྱུང་བའི་རིགས་ཀྱང་། བདེན་དང་མི་བདེན།
ཡིན་དང་མ་ཡིན་སོགས་དབྱེ་བ་སོ་སོར་འབྱེད་ཐུབ་པ་བྱས་ན། དེ་ནི་ཡན་
ལག་མ་ནོར་བར་སྒྲུབ་པ་ཞེས་བྱ་བ་ཡིན། མདོར་ན་མིའི་དཔོན་པོ་བྱེད་ན་
ནམ་མཁའ་དང་མཚུངས་པར་སྙོམས་ཤིང་། སྲང་མདའ་དང་འདྲ་བར་དྲང་
ལ། བདེན་ཅན་གྱིས་མ་རངས་པ་མེད་པ་དང་། འཚོ་སྐྱོང་གིས་མ་ཁྱབ་པ་



ཕུ་བོས་ནུ་བོར་བཏམས་ཤིང་བསྟན་པའི་མདོ། །
མེད་པར་བྱ་བའི་རིགས་སོ། ། །
ནུ་ན་རེ། །དེ་ལྟར་བྱས་ན། གཞན་ལ་ཕན་ཞིང་། །ལེགས་
གྱང་བདེན་ན། །བདག་ལ་ཕན་བ་ཆི་ཡོད།
ཕུ་ན་རེ། །ཡོངས་ནི། གཞན་ལ་ཕན་ན་ཡུན་དུ། བདག་ལ་
ཕན། །གཞན་ལ་གནོད་ན། །ཡུན་དུ་བདག་ལ་གནོད་ཆེས་བྱའོ། །
སྤྱིའི་དཔོན་པོ་སྙོམས་པར་བྱ་ན། །འཕྲལ་དུ་བདག་ལ་ཕན་འབའ་
ཤིག་གི་མདོ་གཟུངས་རུང་ངོ། །བུ་དང་དགྲ་གཉིས་གྱི་ལེགས་ཉེས་
ལ་ཡང་། །ཡོན་པོ་མི་བྱེད་ན། །དེ་ལ་མ་རངས་སོ་ཞེས་ཟེར་བ་སུ་
ཞིག་ཡོད། །
གཅུང་པོས་དྲིས་པ། དེ་ལྟར་བྱས་ན་གཞན་ལ་ཕན་ཞིང་ལེགས་པ་
བདེན་ཡང་། རང་ལ་ཕན་པ་ཅི་ཞིག་ཡོད་དམ།
གཅེན་པོས་ལན་དུ། སྤྱིར་ན་གཞན་ལ་ཕན་ན་ཡུན་དུ་བདག་ལ་ཕན།
གཞན་ལ་གནོད་ན་ཡུན་དུ་བདག་ལ་གནོད་ཅེས་བྱ་བ་ཡིན། མིའི་དཔོན་པོ་
ཀུན་ལ་སྙོམས་པ་ཞིག་བྱ་དགོས་ན། འཕྲལ་གང་རང་ལ་ཕན་པ་འབའ་ཞིག་གི་
སྙིང་དོན་འཛིན་དུ་རུང་ངམ། བུ་དང་དགྲ་བོ་གཉིས་ལའང་སོ་སོས་ལེགས་
ཉེས་གང་བྱས་ལྟར་ལས། འཁྱོག་པོ་མི་བྱེད་ན་དེ་ལ་ཡི་རངས་མི་བྱེད་མཁན་
སུ་ཞིག་ཡོད།
9



ལེགས་བཤད་བསྟན་བཅོས་ཕྱོགས་བསྒྲིགས།
ནུ་ན་རེ། །དྲང………….སྙོམས་པ་འདི་ལྟ་བུའི་གཞུང་གཟུང་ན།
ཡུལ་དེ་ན་ཆི་བཚུན་བར་བྱ། ། །
ཕུ་ན་རེ། ཕྱུག་པོ་བས་ནི། དྲང་པོ་དབུལ་པོ་བཚུན་
པར་བརྩིའོ། རྐུན་པོ་བས་ནི། ......བར་བརྩིའོ། །
གཅུང་པོས་དྲིས་པ། དྲང་ཞིང་སྙོམས་པ་འདི་ལྟ་བུ་རྩ་བར་གཟུང་ན།
ཡུལ་དེ་རུ་གང་དང་གང་ཞིག་བཟང་བར་བརྩིའམ།
གཅེན་པོས་ལན་དུ། ..…….གཡོ་ཅན་ཕྱུག་པོ་ལས་ནི། དྲང་ལྡན་
དབུལ་པོ་བཟང་བར་བརྩིའོ། །རྐུན་པོ་ལས་ནི….....ཕོངས་པ་བཟང་བར་
བརྩིའོ། །
ནུ་ན་རེ། །དེ་ལྟ་བུའི་གཞུང་མེད་ན། ཆི་བཚུན་ཏུ་བརྩིའ།
ཕུ་ན་རེ། །....ཡུལ་དེ་ན། །ཡོན་པོ་ཕྱུག་པོ་ལ་ནི་བསྟོད་
ཆིང་བཚུན་བར་བརྩིའོ། །དྲང་པོ་དབུལ….ནི། འཕྱའ་ཞིང་
སྨོད་དོ། །རྐུན་པོ་གཆམ་པུ་ལ་ནི་དགའ། སྤྲང་པོ་ཕོངས་པ་ལ་ནི་
གཤེའོ། ། །
གཅུང་པོས་དྲིས་པ། གལ་ཏེ་དེ་ལྟ་བུའི་རྩ་འཛིན་མེད་ན། གང་དག་
བཟང་བར་བརྩིའམ།
གཅེན་པོས་ལན་དུ། ...….དེ་འདྲ་བའི་ཡུལ་དུ། གཡོ་ཅན་ཕྱུག་པོ་ལ་
10



ཕུ་བོས་ནུ་བོར་བཏམས་ཤིང་བསྟན་པའི་མདོ།
ནི་བསྟོད་ཅིང་བཟང་པོར་བརྩི། དྲང་པོ་དབུལ་པོ་ལ་ནི་འཕྱ་ཞིང་སྨད་པར་
བྱེད། རྐུན་པོ་དང་ཁ་མཁས་ཅན་སོགས་ལ་དགའ་བར་བྱེད་ཅིང་། སྤྲང་པོ་
དང་ཕོངས་པ་དག་ལ་ཚིག་རྩུབ་མོས་གཤེ་བར་བྱེད་དོ། །
ནུ་ན་རེ། །དྲང་པོར་སྤྱི་བྱར་མི་རུང་བ་ཞིག་ཡོད་ན། སྲན་ཆི་
ཚམ་དུ་གཟུགས།
ཕུ་ན་རེ། །ཉེས་པ་ཡོན་པོ་བྱེད་བྱེད་དེ། གསོན་བབས། །
དྲང་པོ་སྙོམས་པ་བྱེད་བྱེདེ་ཤི་ཡང་བླ་བ་ཚམ་དུ་སྲན་གཟུགས་་་་
དགོསོ། །ཕྱི་བྱད་བཟང་ཞིང་ཁ་དྲང་ལ་སྙིང་ཡོ་དང་ཁོང་གསོབ་དུ་
འདུག་པར་མ་བྱེད་ཚིག
གཅུང་པོས་དྲིས་པ། དྲང་པོ་མ་བྱས་པར་མི་འགྲིག་པ་ཞིག་ཡོད་ན།
ཚད་ཇི་ཙམ་དུ་སྲན་ཚུགས་པར་བྱ་དགོས་སམ།
གཅེན་པོས་ལན་དུ། བྱ་ངན་གཡོ་ཐབས་ཁོ་ན་བྱེད་བཞིན་དུ་གསོན་
པོར་སྡོད་པ་བས། དྲང་ཞིང་ཚད་མ་འབའ་ཞིག་བྱེད་བཞིན་དུ་ཤི་དགོས་བྱུང་
ཡང་ཆོག་པ་ཙམ་གྱི་བར་དུ་སྲན་ཚུགས་པར་བྱ་དགོས་སོ། །ཕྱི་ཚུལ་བཟང་
ཞིང་ཁ་སྙན་ལ་ཞེ་འཁྱོག་པའི་ཁོག་རུལ་དུ་གནས་པར་མ་བྱེད་ཅིག
ནུ་ན་རེ། །ཆི་མཐོང་ན། མྱི་དགའ་ཞིང་མྱི་ཞིམ་དུ་བརྩིའ།
ཕུ་ན་རེ། །གསྩགི་ནོར་མཐོང་ན་འདྲེ་མཐོང་བ་དང་འདྲ་བར་



ལེགས་བཤད་བསྟན་བཅོས་ཕྱོགས་བསྒྲིགས།
མྱི་དགའ་བ་བརྩིའོ། །བསླུ་བའི་ཟས་མཐོང་ན། སྐྱུག་བྲོ་བ་དང་
འདྲ་བར། མྱི་ཞིམ་བར་བརྩིའོ། །
གཅུང་པོས་དྲིས་པ། གང་དང་གང་ཞིག་མཐོང་ན་མི་དགའ་བ་དང་།
མི་ཞིམ་པར་བརྩི་དགོས་སམ།
གཅེན་པོས་ལན་དུ། ལྐོག་རྔན་གྱི་རྒྱུ་ནོར་མཐོང་ན་གདུག་འདྲེ་མཐོང་
བ་ལྟར་མི་དགའ་བར་བརྩིའོ། །བསླུ་བྲིད་ཀྱི་ཟས་མཐོང་ན་མི་གཙང་བ་མཐོང་
བ་ལྟར་ཞེ་ལོག་པར་བརྩི་དགོས་སོ། །
ནུ་ན་རེ། །ནོར་ནི་སྡུག། །ཟས་ནི་ཞིམ་ན། འདི་གཉིས་སྟེར་
པ། བྱམས་པ་འདྲ་ན། ཆི་ཕྱིར་དེ་ལྟར་བརྩིའ།
（ཕུ་ན་རེ） ནོར་ཟས་གཉིས་ནི། །ཡོན་པོར་འགྱུར་བའི་གཉའ་
ནན་ཏེ། །བྱམས་པ་མ་ཡིན་གྱི། །དགུ་དང……..བརྩི་དགོས། །
གཅུང་པོས་དྲིས་པ། ནོར་ནི་ཡིད་ལ་འབབ་ཅིང་། ཟས་ནི་དང་གར་
འགྲོ་ན། འདི་གཉིས་སྟེར་བ་ནི་བྱམས་པ་འདྲ་བས་དེ་ལྟ་བུར་བརྩི་དགོས་དོན་
གང་ཡིན་ནམ།
གཅེན་པོས་ལན་དུ། རྒྱུ་ནོར་དང་ཞིམ་ཟས་དེ་རིགས་ཀྱིས་མིའི་གཉའ་
ནས་མནན་ཏེ། འཁྱོག་ལམ་དུ་འཁྲིད་པས་བྱམས་པ་མ་ཡིན་གྱི། དགྲ་དང་
འདྲ་བར་བརྩི་དགོས་སོ། །
ནུ་ན་རེ། །དེ་ལྟ་བུ་མ་ཡིན་བར། ནོར་ཡས་སྟེར་དེ་བྱམས་པ་



ཕུ་བོས་ནུ་བོར་བཏམས་ཤིང་བསྟན་པའི་མདོ། །
ཡོད་དོ། །
（ཕུ་ན་རེ》ཉེས་གྱིས་དོགསྟེ། སྟོན་ཆིང་ནོར་སྦྱིན་དང་། ཡོས་
དོག་སྟེ། གཤེ་ཞིང་ཟན་བྱིན་བ་ནི……..ཡང་དག་ཆེས་བྱའོ། །
གཅུང་པོས་དྲིས་པ། དེ་ལྟ་བུ་མ་ཡིན་པའི་ནོར་དང་ཟས་སྟེར་བའི་
བྱམས་སེམས་ཅན་ཡོད་དམ། །
གཅེན་པོས་ལན་དུ། གང་དག་ཉེས་ཀྱིས་དོགས་ནས་མ་ནོར་བའི་ལམ་
སྟོན་ཅིང་རྒྱུ་ནོར་སྦྱིན་པ་དང་། ལམ་ལོག་པར་ལྟུང་གིས་དོགས་ཏེ་ཚིག་ནན་
པོས་གཤེ་ཞིང་། ཟས་སྦྱིན་པ་སོགས་ནི་ཡང་དག་པར་བྱམས་སེམས་དང་ལྡན་
པ་ཞེས་བྱའོ། །
ནུ་ན་རེ། །དྲང་པོའི་ཆོས་བྱས་བྱུང་། །ལ་ལ་འཁྱམས་པ་ཡོད་
ན། ཆི་ཉེས།
ཕུ་ན་རེ། །དེ་ལྟ་བུ་ནི་དཀོན་བའི་རིགསྟེ། འགའ་ཞིག་ཡོད་
དུ་ཟིན་ཀྱང་། །བདག་གིས་མ་ཉེན་ཡང་དག་པ་ལ། །དབང་མེད་
པར་འོངས་ན། །སུས་ཀྱང་མྱི་སློན་ཏེ། །སྲོག་ཆད་པ་དང་།
འདྲས། འགྱོད་པའི་ས་ཕྱེད་དོ། །ཡོངས་གྱང་། ཉེས་བྱེ་བྱེད་དེ་
ལེགས་པ་ནི། །བརྒྱའ་ལ་གཆིགོ། །ལེགས་བྱེད་བྱེད་ལེགས་པ་ནི།
ཀུན་ནོ། །
13



ལེགས་བཤད་བསྟན་བཅོས་ཕྱོགས་བསྒྲིགས།
གཅུང་པོས་དྲིས་པ། དྲང་བདེན་ཚུལ་བཞིན་བྱས་ནའང་། ལ་ལར་
ཕམ་ཉེས་ཡོང་འགྲོ་བ་དེ་གང་ཡིན་ནམ།
གཅེན་པོས་ལན་དུ། དེ་ལྟ་བུ་ནི་ཧ་ཅང་དཀོན་པ་ཡིན་ཏེ། འགའ་
ཞིག་འབྱུང་བ་སྲིད་ཀྱང་། རང་གིས་མ་ཉེས་པ་དངོས་འབྲེལ་ལ་དབང་མེད་དུ་
དེ་ལྟར་གྱུར་པ་ཡིན་ན་སུས་ཀྱང་མི་བསྙོན་ཏེ། སྲོག་ཆད་པ་དང་འདྲ་བས་
འགྱོད་པ་བྱེད་པའི་རྒྱུ་ཡང་མེད་དོ། །སྤྱིར་ན། བྱ་བ་ངན་པ་བྱས་བྱས་ནས་
ལེགས་པ་བྱུང་བ་ནི་བརྒྱ་ལ་སྲིད་མཐའ་ཙམ་མོ། །བྱ་བ་བཟང་པོ་བྱས་བྱས་
ནས་ལེགས་པ་ཡོང་བ་ནི་ཀུན་ལ་ཡོད་དོ། །
ནུ་ན་རེ། །འཛངས་པ་ལ་རྣམ་པ་དུ། །བྱ་བ་ལ་གཞུང་དུ། །
ཆིག་ལ། ཆུད་མ་ཟོས་པ་གང་། །
ཕུ་ན་རེ། །འཛངས་པ་ལ་རྣམ་གཉིས་སྟེ། །མཁས་པ་དང་
སྙོམས་པ་གཉིས་སོ། །བྱ་བ་ལ་གཞུང་གཉིསྟེ། །དྲང་པོ་དང་ཡོན་
པོ་གཉིསོ། །ཚིག་ལ་ཆུད་མ་ཟོས་པ་ནི། །མི་དགོས་པ་ལ་མི་སྨྲ་འོ། །
ཡོངས་ནི། །ཡ་རབས་གྱི་ཚུལ་བྱ་ན། །ཧ་ཆང་གཅམ་བུ། །མ་
རབས་གྱི་ཆོས་ཆུང་དང༌། བྱིས་བའི་ཚིག་ཕྲན་ཚེགས། གྱང་
གཏང་བའི་རིག……...ཕར་སྤྱི་རྟོགས་པ། །མི་སློབ་པར། །སྙིང་ཆོས་
གྱི་ར་ཆོད་གྱང་མ་སྨྲ་དང་ལེགསོ། །



ཕུ་བོས་ནུ་བོར་བཏམས་ཤིང་བསྟན་པའི་མདོ།
གཅུང་པོས་དྲིས་པ། མཛངས་པ་ལ་རྣམ་གྲངས་ཇི་ཙམ་དང་། བྱ་བ་
ལ་ལུགས་ཇི་ཙམ་ཡོད་དམ གཏམ་ལ་ཆུད་ཟོས་མི་འགྲོ་བ་གང་ཡོད་དམ།
གཅེན་པོས་ལན་དུ། མཛངས་པ་ལ་རྣམ་གྲངས་གཉིས་ཏེ་མཁས་པ་
དང༌། སྙོམས་པ་གཉིས་སོ། །བྱ་བ་ལ་ལུགས་གཉིས་ཏེ་དྲང་པོ་དང་འཁྱོག་པོ་
གཉིས་སོ། །གཏམ་ལ་ཆུད་ཟོས་མི་འགྲོ་བ་ནི་དགོས་མེད་དུ་མི་སྨྲ་བའོ། །སྤྱིར་
ཡང་ཡ་རབས་ཀྱི་ཚུལ་སྐྱོང་ན། ཧ་ཅང་ཁ་མཁས་དང༌། མ་རབས་ཀྱི་ཚུལ་ཕྲ་
མོ། བྱིས་པའི་ཅོལ་ཆུང་བའི་ཚིག དབྱེན་འབྱེད་པའི་གཏམ………..གཞན་ལ་
མི་སེམས་པ། གང་ལའང་མི་སློབ་པ། མི་སྲུན་པའི་བརླང་ཚིག་སྨྲ་བ་ལ་
སོགས་མི་བྱ་བ་ལེགས་སོ། །
ནུ་ན་རེ། །ལྕི(ལྕེ)ཆེས་ན། །སྤྱི་བདེ་ཞིང་ཕོ་ཆེ་བ་མ་ལགས་
སམ། ། །
ཕུ་ན་རེ། ཡོངས་ནི། །བྱ་འོ(ཚོག)....ཀྱང་། །ཐོག་ཏུ་
ཕེབས་པར་བྱ་དགོསྟེ། །སྤྱི་བདེ་བ་ཞིག་ཟེར་གྱིས་དོགས་པའི། །
ཕྱི…...མ་དྲིས་པར་གར་སྨྲ། །ཕོ་ཆེ་ཞེས་ཟེར་གྱིས་དོགས་པའི་ཕྱིར།
ཡང་བ་གཆམ། ..….བྱར་རུང་ངམ། །ཡེ་ལྕི་བའི་ཆོས་ནི། །
བདག་ལ་དགའ་བ་ཞིག་བྱུང་ངོ། །བདགིས་ལེགས་པར་ཆུང་ཟད་
ཚམ་བྱས་སམ། །བདག་ལ་རུང་བ་དགའ་བ་ཞིག་བདོག་ན། །
15



ལེགས་བཤད་བསྟན་བཅོས་ཕྱོགས་བསྒྲིགས་
གཞན་གྱིས་སྤྱི་ཚོར་གྱིས་དོགས་པ་བཞིན། །ཡ་ཡ་མོ། དྲོད་སྤྱི་ཐུབ་
པ་འདྲ་བར། སྤྱི་བྱེད་སྤྱི་སྤྱོམ། །སྤྱི་དགའ་བ་ཆེ་ཆུང་ཞིག་བྱུང་
ཡང་། །ཡི་ཆད་པ་འདྲ་བར། །མྱི་བྱེད་མི་སྨྲ། །གཞན་གྱི་
ཕྱུགས་ནོར་དང(སླས་མ） མཐོང་ན། །བཟང་ངོ་ཞེས་སྤྱི་
སྨོན། །བདགི་འཁོར་དང་སྐལ་བ་མཐོངས(ན་སྤྱི་སྡུག)......ངན་
ཆེས། ཕྲལ་དུ། དོན་མེད་པར་སྤྱི་སྨྲ། །མྱི་གཤེའ} །བདག་མྱི(སྟོད་
ཕར་མྱི་སྨོད། །འཕྲལ་དུ་དད་པ་འོ། །བདག་ལ་དགོས་པ་ཞིག་
ཡོད་ལ། །གླགས(ཡོད་གང་སྣང་། ཡང).....ཆོས་ཁྱིམས་ལས་
འགལ་ཕན་ཆད། །གཞན་གྱིས་མ་ཚོར་བླ་འོ(སྙམ་དུ་སྤྱི་བྱེདོ། །)
...བདགི་ཉིད་ཤེས་ཕན་ཆད། གཞན་གྱིས་མ་ཚོར་ཡང་། མྱི་
ཕན་བ(ཙམ་དུ་མྱི་འཛིནད། །ཆོས་ཁྲིམས་ལས་མ)འགལ་ན། །
ཕྲལ་ལ་སྤྱི་བདེ་བ་དང་ཉོན་མོངས་པ་བྱུང(ཡང་བཟོད་པར་བྱེད་པ་
དང)ཚུལ་འདི་ལྟ་བུ་ལ་སྩོགས་པ། བྱེད་པ་ནི་ལྕི་ཞེས་ཀྱང་བྱའོ། །
(ཡོང་ནི་མདོར་ན་ཡུལ)ཆོས་དང་སྦྱར་ཏེ། །བདག་གི་ཆེ་བཞི་
བདགིས་བྱས། གྱང་མ《ཁྲེལ་ནའ། །ཕོ་ཆེ་བ་མ་ཡིན་གྱི)ལྕི་ཞིང་
གཟུངས་ཐུབ་པའོ། །ཡོངསྣེ། །སྤྱིར་སྐྱེས་ཆོག་གྱུང་། །ལེགས་པ་



ཕུ་བོས་ནུ་བོར་བཏམས་ཤིང་བསྟན་པའི་མདོ། །
གཞན་སྤྱི་ནུས་ན་ཡང་། །མྱིའི་ཆོས་བཞིན་ཆི་ནུསུ་བྱ་བའི་རིགསོ། །
གཅུང་པོས་དྲིས་པ། སྒམ་ཆེས་དྲགས་ན་མི་བདེ་ཞིང་། དྲེགས་ཆེ་བ་
མ་ལགས་སམ།
གཅེན་པོས་ལན་དུ། སྤྱིར་ན་བྱ་བ་གང་ཡིན་ཡང་དོན་ཐོག་ཏུ་འཁྱོལ་བ་
ཞིག་བྱ་དགོས་ཏེ། གལ་སྲིད་མི་སྙན་པ་ཞིག་ཟེར་གྱིས་དོགས་ནས་གཏམ་བསྐྱར་
ནན་མ་དྲིས་པར་ཇི་ལྟར་སྨྲ། དྲེགས་ཆེ་ཞེས་ཟེར་གྱིས་དོགས་ནས་ཟོལ་སྦྱོར་
དང་ཁ་མཁས་བྱེད་དུ་རུང་ངམ། ནམ་ཡང་སྒམ་པའི་ཚུལ་ནི་རང་ལ་དགའ་བ་
ཞིག་བྱུང་བའམ། རང་ཉིད་ཀྱིས་བྱ་བ་ལེགས་པ་ཅུང་ཟད་ཙམ་བྱས་པའམ།
རང་ལ་གཞན་འདུ་བའི་དོན་བཟང་ཞིག་ཐོབ་ན་དེ་དག་མི་གཞན་གྱིས་མ་ཤེས་
ཀྱིས་དོགས་པ་བཞིན་དྲོད་གསབ་གསབ་སྒོམ་མི་ཐུབ་པ་འདྲ་བ་མི་བྱེད་ཅིང་།
མི་ངོམ། དེ་བཞིན་ཡང་མི་དགའ་བ་ཆེ་ཆུང་གང་ཞིག་བྱུང་ནའང་། ཡི་ཐང་
ཆད་པ་འདྲ་བ་མི་བྱེད་ཅིང་། མི་སྨྲ། གཞན་གྱི་ཕྱུགས་རིགས་དང་། རྒྱུ་
ནོར། འཁོར་འབངས་སོགས་མཐོང་ན་འདི་ལྟར་བཟང་བ་ལ་ཨང་སྙམ་པའི་
ཡིད་སྨོན་མི་བྱ་ཞིང་། རང་གི་འཁོར་དང་མངའ་ཐང་མཐོང་དུས་སེམས་ལ་མི་
འབབ་པར་སྐྱོ་དྲགས་ཞེས་འཕྲལ་དུ་དོན་མེད་ལ་མི་སྨྲ་ཞིང་། ངན་སྨྲས་མི་བྱ།།
རང་བསྟོད་གཞན་དམོད་མི་བྱ། འཕྲལ་དུ་འདོད་པར་བབས་པའམ། རང་
ལ་དགོས་མཁོ་ཡོད་ལ། ཐོབ་པའི་གོ་སྐབས་ཤིག་ཡོད་ན་ཡང་། ཁྲིམས་ལས་
འགལ་ཕན་ཆད། གཞན་གྱིས་མ་ཤེས་ན་སླའོ་སྙམ་པ་མི་བགྱིའོ། །རང་ཉིད་



ལེགས་བཤད་བསྟན་བཅོས་ཕྱོགས་བསྒྲིགས།
ཀྱིས་ཤེས་ཕྱིན། གཞན་གྱིས་མ་ཤེས་ཀྱང་མི་ཕན་པར། ཁྲིམས་ལས་མ་
འགལ་ན། འཕྲལ་གང་མི་བདེ་བ་དང་སྡུག་བསྔལ་བ་སོགས་བྱུང་ཡང་བཟོད་
པར་བྱེད་པ་དང་། ཚུལ་འདི་ལྟ་བུ་ལ་སོགས་པ་བྱེད་པ་ནི་སྒམ་པ་ཞེས་ཀྱང་
བྱའོ། །མདོར་ན་ཡུལ་ཆོས་དང་སྦྱར་ཏེ་རང་གི་དཔང་པོ་རང་གིས་བྱས་ཀྱང་
མ་ཁྲེལ་ན། དེ་ནི་དྲེགས་ཆེ་བ་མ་ཡིན་པར་སྒམ་ཞིང་ཚུགས་ཐུབ་པ་ཡིན་ནོ། །
ཐ་ན་མི་ལུས་བླངས་ཚད་ཚང་མས་བྱ་བ་བཟང་པོ་གཞན་དག་སྒྲུབ་མ་ནུས་ན་་
ཡང་། མིའི་ཆོས་བཞིན་སྒྲུབ་གང་ཐུབ་བྱ་བའི་རིགས་སོ། །
ནུ་ན་རེ། །མིའི་ཆོས་ནི་གང་། །མྱི་ཆོས་མ་ཡིན་པ་ནི་གང་། །
ཕུ་ན་རེ། །མྱིའི་ཆོས་ནི། །དྲང་ཞིང་སྲི་ཞུ་དང༌། དེས་ཤིང་
མཉེན་བ་དང་། སྙིང་རྗེ་འེ་ཞིང་། དངན་ཆན་མེད་རྗེས་དང་ཁྲེལ་
ཡོད། སྙིང་ཆུང་ཞིང་བརྩོན་འགྲུས་ཆེ་བ་ཡིན་ཏེ། འཛངས་ཡིད་
མྱུར་མེད་གྱང་། །འདི་རྣམས་ལུས་ལ་ཡོད་ན། །ཀུན་གྱི་སྙིང་དུ་
འོང་ཞིང་སྲིད་བརྟནད་ནོ། །སྤྱི་ཆོས་མ་ཡིན་པ་ནི་ཡོ་ཞིང་གཐུམ།
ཡང་ཞིང་ཁྲེལ་དང་རྗེས་སྐྱེད། །སྙིང་རྗེ་མྱི་ཤེས་ཞིང་དངན་ཆན་ཆེ་
བླ་ཁྱད་བྱེད་ཆིང་ལེ་ལོ་ཆེ་བ་ཡིན་ཏེ། །འདི་རྣམས་ལུས་ལ་ཡོད་
དང་། ཀུན་གྱི་ཡིད་དུ་མྱི་འོང་བ་ཡིནོ། །
གཅུང་པོས་དྲིས་པ། མིའི་ཆོས་ནི་གང་དང་། མིའི་ཆོས་མ་ཡིན་པ་ནི་
18



ཕུ་བོས་ནུ་བོར་བཏམས་ཤིང་བསྟན་པའི་མདོ། །
གང་ལགས་སམ།
གཅེན་པོས་ལན་དུ། མིའི་ཆོས་ནི་དྲང་ཞིང་སྲི་ཞུ་ཡོད་པ་དང་། དེས་
ཤིང་ཡིད་གཞུངས་པ་དང་། སྙིང་རྗེ་ཆེ་ཞིང་བརྙས་བཅོས་མི་བྱེད་པ། བྱས་
རྗེས་བརྩི་ཞིང་ཁྲེལ་ཡོད་པ། སེམས་སྲབ་ཅིང་བརྩོན་འགྲུས་ཆེ་བ་བཅས་ཡིན་
ཏེ། མཛངས་མྱུར་ཤེས་རིག་མེད་ཀྱང་། གོང་དུ་བརྗོད་པ་རྣམས་ཡིད་ལ་ཡོད་
ན ཀུན་གྱི་ཡིད་དུ་འོང་ཞིང་ཁྱིམ་སྲིད་བརྟན་པ་ཡིན་ནོ། །མི་ཆོས་མ་ཡིན་པ་
ནི། རྒྱུད་མི་དྲང་ཞིང་གཏུམ་པ་དང་། ཡིད་མི་བརྟན་ཞིང་ཁྲེལ་དང་རྗེས་
མེད་པ། སྙིང་རྗེ་མི་ཤེས་ཤིང་བརྙས་བཅོས་བྱ་རྒྱུར་དགའ་བ། ཁེངས་དྲེགས་
བྱེད་ཅིང་ལེ་ལོ་ཆེ་བ་བཅས་ཡིན་ཏེ། འདི་རྣམས་སུ་ལ་ཡོད་ཀྱང་ཀུན་གྱི་ཡིད་
དུ་མི་འོང་བ་ཡིན་ནོ། །
ནུ་ན་རེ། །སྲི་ཞུ་ཆེ་བ་ནི་གཆམ་བུ་མ་ཡིན་ནམ། །མཉེན་བ་ནི་
མཛི་མ་ཞམ་ཆེ་བ་མ་ཡིན་ནམ། །སྙིང་རྗེའི་ནང་ན། །ངོ་སློག་མྱེ་
ཕོད་པའི་ཤས་མེད་དམ། གཐུམ་བ་ལ་དཔའ་བའི་ཤས་མེད་ཏམ། །
ཕུ་ན་རེ། །ཆི་བྱའོ་ཆོག་ལ་ཡང་། །དམྱྀགསུ། །ཕེབས་པར་བྱ་
དགོསྟེ། །སྲི་ཞུ་ཡང་དམིགསུ་མ་བབ་ན། །གཆམ་བུའོ། །དམྱྀགསུ་
བབ་ན་སྲི་ཞུའོ། །བྱ་འོག་ཆོག་ཐོག་ཏུ་ཕེབས་པར་བྱས་ན། །
མཉེན་ཞེས་འཛི་མ་ཞམ་མྱི་འགྱུར་རོ། །ཐོག་ཏུ་མ་བབ་ན། ཆི་



ལེགས་བཤད་བསྟན་བཅོས་ཕྱོགས་བསྒྲིགས།
ལྟར་གཙབས་ཀྱང་། ངོ་སློག་མ་ཡིན། འཆལ་བ་ཡིནོ། །སྙིང་རྗེ་
ཞེས་བྱ་བ་ནི། །ཉམས་ལས་མྱི་དཔོག་པར། །པགས་མེད་པ་དང་།
ཡོན་པོའི་ཆོས་བྱསྟེ། མ་ཉེས་པར། སྟམས་ལས་བཆད། །དུ་རུང་
ངམ། །དཔའ་ཞེས་བྱ་བ་ནི། །དགྲ་ལ་སྩོགས་པ་ལ། །དྲག་ཤུལ་
དང་། གཐུམ་པོ་བྱ་དགོས་པའི་དུས་ན། །དམྱྀགསུ་ཕེབས་པར་
བྱས་ན་ནི། དཔའ་བ་ཡིན་གྱི། སྤྱི་དགོས་པར་གཐུམ་པོ་ལ། །
དཔའ་ཞེས་སུས་ཀྱང་བསྟོད། །འདི་ནི་དཔའ་བ་མ་ཡིན་གྱི། །ངན་
པ་ཡིནོ། །
གཅུང་པོས་དྲིས་པ། སྲི་ཞུ་ཆེ་བ་ནི་པད་ལད་མ་ཡིན་ནམ། ཡིད་
གཞུངས་པ་ནི་འཇམ་པོའི་བསླུ་བྲིད་མ་ཡིན་ནམ། སྙིང་རྗེའི་ནང་ན་ངོ་བཟློག་
མི་ཕོད་པའི་ཆ་ཤས་ཤིག་མེད་དམ། གཏུམ་པ་ལའང་དཔའ་བའི་ཆ་ཤས་ཤིག་
མེད་དམ།
གཅེན་པོས་ལན་དུ། བྱ་བ་གང་དང་གང་ཐམས་ཅད་ཀྱང་དོན་དངོས་
དང་མཐུན་པ་ཞིག་བྱ་དགོས་པ་སྟེ། སྲི་ཞུ་ཡང་ཚད་ལས་འགལ་ན་པད་ལད་
དུ་འགྲོའོ། །དོན་དངོས་དང་མཐུན་ན་སྲི་ཞུའོ༔ །བྱ་བ་གང་ཡིན་ཡང་དོན་
དངོས་དང་མཐུན་པར་བྱས་ན་ཡིད་གཞུངས་པ་ལས་འཇམ་པོའི་བསླུ་བྲིད་དུ་་
མི་འགྱུར་རོ། །ཚད་དང་མ་མཐུན་ན་ཇི་ལྟར་འབད་ཀྱང་དོན་ལ་མི་འཁེལ་



ཕུ་བོས་ནུ་བོར་བཏམས་ཤིང་བསྟན་པའི་མདོ། །
བར་འཆལ་བ་ཡིན་ནོ། །སྙིང་རྗེ་ཞེས་པའང་ལེགས་པར་མི་དཔོག་པར། བག་
མེད་པ་དང་འཁྱོག་པོའི་ལམ་དུ་ཞུགས་ཏེ་མ་ཉེས་པར་བཙན་ཤེད་ཀྱིས་ཆད་པ་
གཅོད་དུ་རུང་ངམ་སྙམ་པ་ལྟ་བུ་ལའོ། །དཔའ་ཞེས་བྱ་བ་ནི་དགྲ་བོ་ལ་སོགས་
པར་དྲག་ཤུལ་གཏུམ་པ་བྱ་དགོས་པའི་དུས་སུ་གནད་དུ་འཁེལ་བར་བྱས་ན་ནི་
དཔའ་བ་དངོས་ཡིན་གྱི། མི་དགོས་པར་གཏུམ་སྤྱོད་བྱེད་པ་ལ་དཔའ་བོ་ཞེས་
སུ་ཞིག་བསྟོད་པར་བྱེད། འདི་ནི་དཔའ་བ་མ་ཡིན་གྱི། ངན་པ་ཡིན་ནོ། །
ནུ་ན་རེ། །ལེགས་པ་ཆེར་མ་ནུས་ན། །ཆུང་ཟད་ཚམ་བྱསྟེ་
ཕན་བ་ཆི་ཡོད། །
ཕུ་ན་རེ། །ཁོང་ན། །འཛངས་གྱི་རྒྱུ་མྱེདེ་ན་ཡང་། ལེགས་པ་
གཞན་མ་ནུས་ན་ཡང་། ཡུལ་ཚིས་གྱིས། །ཉེས་པར་བརྩི་བའི་
རྣམས། །སྤྱི་བྱེད་པར་ཐུབ་ན་ཡང༌། དྲང་པོ་བརྟན་པོ་ཞེས་བྱ་བ་
ཡིན་ཏེ། །དེ་ནུས་གྱང་ཕན་ཆེའོ། །ཉེས་པ་ནི་ཆུང་ཡང་ཐོང་ཤིག
ལེགས་པ་ནི་ཆུང་ཡང་ བྱོས་ཤིག །
གཅུང་པོས་དྲིས་པ། བྱ་བ་ལེགས་པ་ཆེ་རིགས་བྱེད་མ་ནུས་ན། ཅུང་
ཟད་ཙམ་བྱེད་པ་ལ་ཕན་པ་ཅི་ཡོད་དམ།
གཅེན་པོས་ལན་དུ། རང་གི་ཁོང་ན་མཛངས་པའི་རྒྱུ་མེད་པའི་རྐྱེན་
གྱིས་ལེགས་པའི་བྱ་བ་གཞན་བྱེད་མ་ནུས་ན་ཡང་། ཡུལ་སྲོལ་སྤྱི་ཚིས་ཀྱིས་
ཉེས་པར་བརྩི་བ་རྣམས་མི་བྱ་བ་བྱེད་ཐུབ་ན། དེ་ཡང་དྲང་པོ་བརྟན་པོ་ཞེས་
21



ལེགས་བཤད་བསྟན་བཅོས་ཕྱོགས་བསྒྲིགས།
བྱ་བ་ཡིན་ཏེ། དེ་ཙམ་ནུས་ཀྱང་ཕན་པ་ཆེའོ། །ཉེས་པ་ནི་ཆུང་ཡང་སྤོངས་
ཤིག ལེགས་པ་ནི་ཆུང་ཡང་སྒྲུབས་ཤིག
ནུ་ན་རེ། །བྱའོ་ཆོག་ལ་གྲོསུ་མྱི་བྱར་མི་རུང་ན། །གྲོས་ཀྱི་
ཐབས་ཆི་ལྟར་བྱ། །
ཕུ་ན་རེ། །གྲོས་གྱི་མགོ་ཅིངས་ལ། བཆོས་པའི་རྣམས་མངས་
དང་། འཚལ་ཞེས་བྱའོ། །གྲོས་སུ་བྱའོ་ཆོག ཐོག་མ་ནས་གྱང་། །
ཞིབ་ཏུ(གཞིགས》ལ, ད་མྱྀགསུ། ཕེབས་པར་བྱས་དང་། །འཕྱིས་
འཆོས་སྤྱི་དགོསོ། །བགྲོ་ཞིང(བསམ)མོ་ཆོག། །ནི། །ཡིད་གློད་དེ།
ཡངས་པར་བསམས་དང༌། དམྱྀགསུ་ཕེབས་པ་འོང་ངོ། །ཇི་ལ་
ཡང་། །དོགས་པ་དང་། ཤ་དང་ལན་གླན་བར་བྱས་དང་། །ཆེདཔ་
ཆུང་ངུ་ལ་དཾདུ་སེམས་པས། །དོན་ཆེན་པོ་ཐོག་ཏུ་སྤྱི་ཕེབས་པར་
འོང་ངོ། །གྲོསུ་བྱ་བ་ནི། བདག་གིས་བདག་ལ་ལན་བཐབ་སྟེ། །
རུང་ངམ་མི་རུང་གི་བྱེ་བྲག་ཕྱེ་ལ། །བྱ་བ་ག་ཚིག་ཡོད ། །
གྲོགས་དང་སྙིང་གཆིག་དང་། མཚང་དུ་མི་འགྱུར་གྱི། །དཔྱས་
གྱིས་དོགས(པ་ཙམ)སྤོབས་པར་བྱས་ལ། ཐེལ་གྱིས(ཕབ། སྟེ།)
ཚིགས་བསྨུག་ལ། སྤྱིས(བྱ་བ་གཅིག་ཡོད）དོ། །ཕལ་གྱིས་བསྡུས་
ན། །བདགིར(འགྱུར་བ་གཅིག་ཡོད་དོ། །ཆིག་ཏུ་བརྗེད་པ་དང་།
22



ཕུ་བོས་ནུ་བོར་བཏམས་ཤིང་བསྟན་པའི་མདོ།
དཔྱད》དུ་བྱ་བ་ལ་ཡང་། དེ་ཡོན་བ(ཡིན་བ་ཙམ་གྱི་ཚད། དེར་
འོང་བ་འདྲ་ཞེས་བྱ་བའི་རིགས་གྱི། གདོན་མི་ཟ་ཞེས་བྱ་བ)ནི་
དཀསྟེ། །ལ་ལ(རུང་བ་འདྲ་བ་ལས་སྤྱི་རུང་། ལ་ལ་མྱི)རུང་བ་
（འདྲ་བ་ལས་རུང་བ་ཡོད་དེའ་ཐོག་ཏུ་མ་བབ་དང་བདག་སྡུར་་་་
པར་འོང་ངོ། །གྲོས་སུ་བྱ་བ་ལའ། ལ་ལ་བདེན་བ་ཟེར་ཞིང་འོང་
བ་དང…....)བདགིས། བདེན་བའི་ཚིག… སྤྱི་རུང་བ་ལ། རུང་
ཞེས་ཟེར་པས…...འཕྱིས་མ་རུང་བ་མངོན་བཞིན་དུ། བད…....
རུང་བར་མངོན་བཞིན་དུ་ལོག་པར་དྲངས་པ་ཉེས་ཆེའོ། །གཆིག་
དུ་ན…..-ཁ་ནས། འཕྲོག་སྟེ། བདག་གིས་སྔར་དྲན་བ་སྐད་དུ་
བྱས་ནས། གྲོགས་གྱི་ཡིད་དུ……..སྟེ། ཐེལ་གྱིས་འབེབསུ་སྤྱི་
འཐུབོ། ཡོང་ཡང་། གྲོས་བྱ་བ་ནི། །གཆིགིས་མི་རིག་གྱིས་དོགསྟེ་
མང་དུ་བསོགསྟེ། །གང་བདེན་བ་གཟུང་བ་ཡིན་ན། །བདག་ཟེར་
བ་ལྟར། མྱི་བྱར་མི་རུང་ན་ལྟ། །གྲོས་བྱར་ཡང་། ཆི་དགོས། །
བདེན་བའི་ཚིག སུ་ལས་འོང་གཏོལ་མེད་གྱིས། །རུས་ཆུང་བྱེད་
ངན་ཆེས་བརྙསུ་མི་རུང་ངོ༌། །ཡང་དག་པར། བདེན་ཏེ། མ་ནོར་
ན། །སུའི་ངག་མཉན་གྱང་བླའོ། །གཞན་གྱི་ཚིག་རྡ་མ་ཕྲད་པ་
w



ལེགས་བཤད་བསྟན་བཅོས་ཕྱོགས་བསྒྲིགས།
ཞིག་ཟེར་ན། །དགོས་པ་ཡོད་སྲིད་གྱིས། །མ་སྐྱེངས་པར་རྗེས་ནས་
དྲིས་ཤིག གཆིག་དུ་སླ་རྣམས། ཡིད་ཆེས་པ་མ་ཡིན་ན་འཕྲལ་
དུ་དྲན་ནོ་ཆོག་གཞན་ལ་བརྗོད་ཆིང་སྨྲར་མྱི་རུང་བ་ཞིག་གྱང་ཡོད་
དོ། །བདག་བདེན་ན་ཡང་། །གཞན་ལ་ན་ཞིང་གནོད་པ་དང་།
བྱ་དགོས་ན་ཡང། །ཐབས་དང་སྦྱར་ཞིང་བྱ་བའི་རིགས། །མི་འཕྱི་
ཞིང་ཁ་ཚས་ཟེར་བའི་ནང་ན། ལ་ལ་ཕྲལ་དུ་དྲན་བ་དག་ཡོད་སྲིད་
གྱིས། །སྙིང་ཚོད་བླང་པའི་རིགས་སོ། །
གཅུང་པོས་དྲིས་པ། བྱ་བ་ཐམས་ཅད་བསྒྲུབ་པར་གྲོས་མ་བྱས་ན་མི་
འགྲིག་ཚེ། གྲོས་བྱེད་པའི་ཐབས་ཇི་ལྟར་བྱའམ།
གཅེན་པོས་ལན་དུ། གྲོས་ཀྱི་འགོ་རྩིང་ལ། བཅོས་པའི་རྣམ་པ་མང་བ་
ཞིག་བྱེད་ཅེས་གྲགས་ཀྱང་། གྲོས་གཞི་གང་ཞིག་ཡིན་རུང་ཐོག་མ་ནས་ཀྱང་
ཞིབ་ཏུ་བསམས་ལ། གནད་དུ་འཁེལ་བར་གྱིས་དང་རྗེས་སུ་བསྐྱར་བཅོས་མི་
དགོས་པ་འོང་ངོ་། །གྲོས་མོལ་དང་བསམ་གཞིག་ཐམས་ཅད་ནི། བློ་སྒོ་
ཡངས་པོར་ཕྱེ་ནས་བསམ་བློ་ལྷུག་པར་ཐོངས་དང་གནད་དུ་སྨིན་པ་འོང་ངོ་། །
གང་དང་གང་ལའང་དོགས་པ་དང་། དགྲ་ཤའམ་འཁོན་ལན་སློག་རྩིས་བྱེད་
པ། དོན་དག་ཆུང་རྩག་དམ་པོར་འཛིན་པ་སོགས་བྱས་ན། དོན་ཆེན་པོ་ཐོག་
ཏུ་མི་འཁྱོལ་བ་འོང་ངོ་། །གྲོས་སུ་བྱ་བ་ནི། རང་གིས་རང་ལ་ལན་བཏབ་སྟེ་
འགྲིག་དང་མི་འགྲིག་གི་དབྱེ་བ་ཕྱེ་ལ་བསྒྲུབ་པར་བྱ་བ་གཅིག་ཡོད། གྲོགས་པོ་
24



ཕུ་བོས་ནུ་བོར་བཏམས་ཤིང་བསྟན་པའི་མདོ།
དང་ཕན་ཚུན་སྙིང་གཅིག་ལྟ་བུ་ཡིན་ན། སྐྱོན་མཚང་དུ་འགྱུར་མི་སྲིད་པས་
འཕྱ་དམོད་བྱ་དོགས་ཀྱི་སེམས་འཚབ་སྤངས་ཏེ་སྤོབས་པར་གྱིས་ལ། གྲོས་
ཚིག་རྣམས་བསྡུས་པའི་ཡིག་མཇུག་ཐེལ་ཙེ་གནོན་ཞིང་། སྤྱིས་མོས་བྱ་བ་ཞིག་
ཡོད། ཕལ་མོ་ཆེ་གཅིག་ཏུ་བསྡུས་ན་བདག་གིར་འགྱུར་བ་ཞིག་ཡོད་དོ། །ཚིག་
ཏུ་བརྗོད་པ་དང་དཔྱད་པ་བྱ་བ་ལའང་། དེ་ལྟར་ཡིན་ནམ་སྙམ་པའི་ཚོད་
དཔག་ལས་འདི་ལྟ་བུ་འོང་བ་འདྲ་ཞེས་སྨྲ་བར་འོས་ཀྱི། གདོན་མི་ཟ་ཞེས་
ཚིག་ཐག་གཅོད་པ་ནི་དཀའ་སྟེ། ལ་ལ་ཡིན་པ་འདྲ་བ་ལ་མིན་པ་དང་། ལ་
ལ་མིན་པ་འདྲ་བ་ལ་ཡིན་པ་ལྟ་བུ་ཡོད་དེ། གལ་སྲིད་གནད་དུ་མ་ཁེལ་བ་བྱུང་
ན་རང་ཉིད་ཕུང་བ་འོང་ངོ་། །གྲོས་སུ་བྱ་བ་ལའང་ལ་ལས་གཏམ་བདེན་པར་
བརྗོད་དུ་འོང་བ་དང… ཁ་ཅིག་གིས་ནི་བདག་གིས་བདེན་པའི་ཚིག་བརྗོད་
པ་ཕྱིན་ཅི་སློག་སྟེ། མི་འགྲིག་པའི་རིགས་ལ་འགྲིགས་ཞེས་ཟེར་བ་དང་།
རྗེས་སུ་མ་འགྲིགས་པ་མངོན་བཞིན་དུ་བདག་གིས་འགྲིགས་པར་བརྗོད་པ་དག་
ལོག་པར་དྲངས་པ་ནི་ཉེས་པ་ཆེས་ཆེའོ། །ཡང་ཕྱོགས་གཅིག་ནས་མི་གཞན་གྱི་
བདེན་པའི་ཚིག་ཁ་ནས་ཕྲོགས་ཏེ། སོ་སོས་སྔོན་ལ་དྲན་པ་ལྟ་བུར་བཅོས་ནས་
གྲོགས་པོ་གཞན་གྱི་ཡིད་དུ་མི་འབབ་པར་བྱས་ན་གྲོས་འཁྲུགས་ཏེ་ཐེལ་ཙེ་་་་་
འབེབས་མི་ཐུབ་བོ། །ལར་ནས་གྲོས་ཞེས་པ་ནི། མི་གཅིག་གིས་ལེགས་པར་
མི་ཤེས་སྙམ་ནས་མང་དུ་བགྲོས་ཏེ་བསགས་པ་དེའི་ནང་ནས་གང་བདེན་ཆེ་བ་
དེ་གཞིར་བཟུང་བ་ཡིན་མོད། གལ་ཏེ་རང་གིས་གང་བཤད་པ་ལྟར་མ་བྱས་ཚེ་
༡5



ལེགས་བཤད་བསྟན་བཅོས་ཕྱོགས་བསྒྲིགས།
མི་འགྲིག་ན་ལྟ་གྲོས་བྱེད་ཀྱང་དགོས་དོན་མེད། བདེན་པའི་ཚིག་སུ་ཞིག་ལས་
འོང་བར་ངེས་པ་མེད་པས་ན། ཉམ་ཆུང་དང་མདོག་ངན་སོགས་ལ་བལྟས་ནས་
བརྙས་བཅོས་བྱ་མི་རུང་ངོ༌། །ཡང་དག་པར་བདེན་ཞིང་མ་ནོར་བ་ཞིག་ཡིན་
ན་སུའི་སྐད་ཆར་ཉན་ཡང་ཆོག་གོ །གཞན་གྱིས་ཚིག་བརྡ་མ་འཕྲོད་པ་ཞིག་
ཟེར་ན། དགོས་པ་ཡོད་སྲིད་པས་འཚེར་སྣང་མ་བྱས་པར་བསྐྱར་ནས་དྲིས་ཤིག
གཅིག་ཏུ་འགྲོགས་སླ་བ་རྣམས་ཡིད་ཆེས་པ་ཞིག་མ་ཡིན་ན། འཕྲལ་འཕྲལ་
སེམས་ལ་དྲན་ཚད་གཞན་ལ་ཤོད་མི་རུང་བ་ཞིག་ཀྱང་ཡོད་དོ། །རང་བདེན་ན་
ཡང་། གཞན་ལ་ངན་ཞིང་གནོད་པ་ཞིག་བྱ་དགོས་པ་བྱུང་རུང་། ཐབས་
མཁས་དང་བསྟུན་ནས་བྱ་བའི་རིགས་སོ། །མི་རྒས་ཤིང་ཁ་ཚ་བའི་གཏམ་ཚིག་
གི་ནང་། ལ་ལ་གང་བསམ་ཐད་ཀར་བཤད་པ་ཡང་ཡོད་སྲིད་པས། ཉམས་
ཚོད་ལེན་པར་རིགས་སོ། །
ནུ་ན་རེ། །ལསུ་བྱ་འོ་ཆོག་ལ་དམྱྀགསུ་ཕེབས་པར་བྱ་ན་ཆི་
ལྟར་བྱ། །
ཕུ་ན་རེ། །མི་ལ་ལ་གཞུང་ལ་ནི་ཚིང་ཚིག་ལ་ནི་ཞིབ་པ་ཡོདོ། །
མྱི་ལ་ལ་མྱི་དགོས་པའི༔ ཡན་ལག་ལ་ནི་ཞིབ་ཆིང་དགོས་པའི་མདོ་
ལ་ནི་རྩིང་བ་ཡང་ཡོད་དོ། །ཡང་དག་པར་ན་ནི། །མདོ་མ་ཤོར་
ན། །ཡན་ལག་ཀུན་གྱང་ཞར་ལ་འདུསྟེ། དེ་ལས་འདའ་བ་ཡང་
མེདོ། །གཆིག་ཏུ་ན་མྱོང་ཞིང་ཤེས་པ་ལ། །འདྲི་བ་ཡང་མ་ནོར་
26



ཕུ་བོས་ནུ་བོར་བཏམས་ཤིང་བསྟན་པའི་མདོ། །
བའི་མཆོག་ཡིནོ། །
གཅུང་པོས་དྲིས་པ། བྱ་བ་གང་ཡིན་ཡང་གནད་དུ་འཁེལ་བ་ཞིག་ཡོང་
བ་བྱ་ན་ཇི་ལྟར་བྱའམ།
གཅེན་པོས་ལན་དུ། མི་ལ་ལ་རྩ་དོན་ལ་ཧོལ་སྤྱོད་བྱེད་ཀྱང་། ཁ་ནས་
ནི་ཞིབ་ཅིང་ཚགས་པ་ཤོད་མཁན་ཡོད་དོ། །མི་ལ་ལ་མི་དགོས་པའི་ཕྲན་
ཚེགས་ཀྱི་ཡན་ལག་ལ་ཞིབ་ཚགས་ཤིང་། གལ་ཆེ་བའི་སྙིང་དོན་ལ་ལྷོད་པ་
ཡང་ཡོད་དོ། །ཡང་དག་པར་བཤད་ན། སྙིང་དོན་མ་ཤོར་ན་ཡན་ལག་ཀུན་
ཀྱང་ཞར་ལ་འདུ་ཞིང་། དེ་ལས་འདའ་བ་ཡང་མེད་དོ། །གཅིག་ཏུ་ན་ཉམས་
མྱོང་མང་ཞིང་ཤེས་པ་ཅན་ལ་གྲོས་འདྲི་བ་དེ་ཡང་། བྱ་བ་མི་ནོར་བའི་ཐབས་
མཆོག་ཅིག་ཡིན་ནོ། །
ནུ་ན་རེ། །ལས་བྱའོ་ཆོག་གྲོགས་དང་འགྲོགསྟེ་བྱ་དགོས་ན། །
གྲོགས་མྱི་དགའ་བར་ཡང་མ་གྱུར་ལ། ལས་གྱང་མ་ནོར་བར་ཟིན་
པར་བྱ་ན་ཆི་ལྟར་བྱ། ། །
ཕུ་ན་རེ། །གཞན་གྱི་ཚིག་བཟང་ངན་ཅི་བྱུང་ཡང་། །སུན་
དབྱུང་བ་དང་། ལྟག་ཆོད་བགབ་ཟུང་སྤྱི་བྱ་བར། །ཡངས་ཞིང་
ཤོང་བར་བྱས་སྟེ །མདོ་གང་གིས་གཟུང་བ་ཉིད་མ་ནོར་བར་
བསྡུའ། །སུན་སྤྱི་དབྱུང་དུ་མི་རུང་བ་ཞིག་ཡོད་ན་ཡང་། །ཁོ་མ་
27



ལེགས་བཤད་བསྟན་བཅོས་ཕྱོགས་བསྒྲིགས།
སྐྱེངས་པར། ཚིག་འཇམ་པོས། །དལ་ནས་བཞོ་སྟེ་བྱས་ན། །
གཞན་མྱི་དགའ་བར་ཡང་མ་གྱུར་ལ། ལས་གྱང་མ་ནོར་པར་ཟིན་
དུ་རུངོ། ། །
གཅུང་པོས་དྲིས་པ། བྱ་བ་གང་ཡང་ལས་རོགས་དང་མཉམ་དུ་སྒྲུབ་
དགོས་ན། རིགས་པ་མི་དགའ་བར་མི་འགྱུར་ཞིང་། བྱ་བ་ཡང་མ་ནོར་བར་
ལེགས་སྒྲུབ་ཡོང་བ་བྱ་ན་ཇི་ལྟར་བྱའམ།
གཅེན་པོས་ལན་དུ། གཞན་གྱི་ཚིག་བཟང་ངན་གང་བྱུང་ནའང་།
སུན་འབྱིན་དང་། དགག་པ། ཚིག་སྙད་སོགས་མི་བྱ་བར་ཁོང་ཡངས་དཀྱེལ་
ཆེ་ཁོག་ཏུ་ཤོང་བར་བྱས་ཏེ། སྙིང་དོན་གང་ཡིན་པ་དེ་མ་ནོར་བར་གཟུང་
དགོས། སྐྱོན་འདོན་མ་བྱས་ན་མི་འགྲིག་པ་ཞིག་མཆིས་ན་ཡང་། རོགས་ཟླ་
ཁ་མི་སྐྱེངས་པར་ཚིག་འཇམ་ཞིང་དལ་བུས་དགེ་སྐྱོན་བཤད་ན། གཞན་མི་
དགའ་བར་མི་འགྱུར་ལ། བྱ་བ་ཡང་མ་ནོར་བར་སྒྲུབ་ཏུ་རུང་བ་ཡིན་ནོ། །
ནུ་ན་རེ། །སྤྱི་ནོར་དད་ཆན་ལ། །ཡོངས་ནི་འཛངས་པ་ཞིག་
དང་། ལས་ལྷན་ཆིག་ཏུ་བབ་ན་ཆི་ལྟར་བྱའ།
ཕུ་ན་རེ། དེ་ནི་འཛངས་སུ་ཟིན་ཀྱང་། །ཡོངས་གྱིས་ནོར་
དད་ཆེ་དང་། འཛངས་དྲང་པོ་ཞེས་དཔྱད་དུ་སྤྱི་དགྱིས། ཐོག་མ་
ནས་སྤྱི་འགྲོགསུ་རུང་ན་རྩོད་པའི་ཡུ་བ་ཆདོ། དེ་ལྟར་མི་རུང་ན། །
28



ཕུ་བོས་ནུ་བོར་བཏམས་ཤིང་བསྟན་པའི་མདོ། །
ཕུགས་འཇམ་དུ་བགྱིས་ལ། བདག་ལ་མཚང་གིས་མ་འགོས་པ་དང་
དྲང་པོའི། གཞུང་མ་ཤོར་པར་གྱིས་ཤིག། །
གཅུང་པོས་དྲིས་པ། མི་ནོར་དད་ཆེ་ལ། ཤེས་ཡོན་འཛོམས་པ་ཞིག་
དང་མཉམ་དུ་ལས་ཀ་བྱེད་དགོས་བྱུང་ན་ཇི་ལྟར་བྱའམ།
གཅེན་པོས་ལན་དུ། དེ་ནི་ཤེས་ཡོན་འཛོམས་ཀྱང་། གཙོ་བོར་
ནོར་དད་ཆེ་བ་དང་། མཛངས་ཤིང་དྲང་བ་གཉིས་མཐུན་ཐབས་མེད་པས།
ཐོག་མ་ནས་འབྲེལ་འདྲིས་ཆེ་བ་མ་བྱས་པར་འགྲིགས་ན་གྱོད་གཞི་ཡོང་དོན་་་་
མེད་དོ། །གལ་སྲིད་འབྲེལ་འདྲིས་མ་བྱས་མཐུ་མེད་བྱུང་ན། འཇམ་ཞིང་
ཐབས་མཁས་ཀྱི་སྒོ་ནས་རང་ཉིད་ལ་ཉེས་སྐྱོན་མ་འགོས་པ་དང་། དྲང་པོའི་
གཞུང་ལུགས་མ་ཤོར་བར་གྱིས་ཤིག
ནུ་ན་རེ། །གཞུང་མ་ཤོར་པར་བྱས་དང་། །ཁོའི་ཡིད་དང་
འགལ་ཏེ། །མྱི་དགའ་བར་འགྱུར་ན་ཆི་ལྟར་བྱ། ། །
ཕུ་ན་རེ། །མི་དགའ་བའི་རིམ་འགྲོ། འཇམ་པོས་བྱ་བར་
ཟད་དེ། །ཡོང་ནི། །མྱི་དགོས་པ་ལ་མ་བྱས། སྨྲ་མི་དགོས་པ་ལ། །
མ་སྨྲས་ན། །ཡོན་པོའི་ཡིད་དང་འཐུན་པར་མ་བྱས་པ་ནི། །ཡོན་
པོ་མ་ཡིན་གྱི་ལེགས་གྱི་ར་བ་འོ། །ཡེ་ནི། ལས་གྱི་ངོ་ཤེས་པར་བྱོས་
ཤིག མ་རྟོས་ཤིག། །
༡9



ལེགས་བཤད་བསྟན་བཅོས་ཕྱོགས་བསྒྲིགས།
གཅུང་པོས་དྲིས་པ། དྲང་པོའི་གཞུང་མ་ཤོར་བར་བྱས་ན། ཁོའི་ཡིད་
དང་འགལ་ནས་མི་དགའ་བར་གྱུར་ན་ཇི་ལྟར་བྱའམ།
གཅེན་པོས་ལན་དུ། མི་དགའ་བ་དེ་འཇམ་པོའི་སྒོ་ནས་སེལ་ཐབས་བྱ་
བ་ལས་ཐབས་མེད། སྤྱིར་ན་བྱ་མི་དགོས་པ་ལ་མ་བྱས་ཤིང་། སྨྲ་མི་དགོས་པ་
ལ་མ་སྨྲས་ན། གཡོན་ཅན་གྱི་འདོད་བློ་དང་མཐུན་པར་མ་བྱས་པ་ནི། ཉེས་
སྐྱོན་མ་ཡིན་གྱི་ལེགས་པའི་རྩེར་སོན་པ་ཡིན་ནོ། །ནམ་ཡིན་ཡང་བྱ་བའི་ངོ་བོ་
ཤེས་པར་གྱིས་ལ། གཞན་ལ་མ་ལྟོས་ཤིག་
ནུ་ན་རེ། །བློན་གདབ་ན་ཚེ་ལྟར་གདབ། །
ཕུ་ན་རེ། བློན་གདབ་དུ་ཆུད་དོ་ཆོག་ལ། །ཉེས་པ་ཡོད་ན། །
ངོར་བློན་ཐོབ་ཤིག །ངོར་བློན་མ་ཐེབས་ན། །དཀོག་དཔྱས་མ་
བྱེད་ཚིག། །ཡི་ནི་ཕ་རོལ་པོ་ལ། །བློན་གདབ་དུ་རུང་ཡང་དག་
ལཾ། །ཉེས་ཡང་དག་པར་རྟོགས་ན། །གདབ་བོ། །གཞན་ལ་འཕྱའ་
བ་ལ་ནི། །མཁས། །བདག་ལ་ནི་སྤྱི་རིག་པ་མང་ངོ། །ཕ་ལོག་ལ་
དཔྱས་བྱ་བ་འདྲ་བར། །བདག་ལ་ཡང་ཆི་ཡོད་པ་བསལ་ཏེ། །
ཡོད་དང་ཕྱི་འཆད་སྤྱི་བྱ་བར་བཆད་ན་བདག་གིས་བདག་བཆོས་་
ཞེས་བྱའོ། །དེ་ལྟར་བདག་གིས་སྤྱི་ནུས་ན། །གཞན་ལ་དཀོན་
དཔྱས་བྱར་རུང་ངམ །
30



ཕུ་བོས་ནུ་བོར་བཏམས་ཤིང་བསྟན་པའི་མདོ། །
གཅུང་པོས་དྲིས་པ། གྲོས་གདབ་ན་ཇི་ལྟར་འདེབས་དགོས་སམ།
གཅེན་པོས་ལན་དུ། གྲོས་འདེབས་བྱ་ཡུལ་དུ་གྱུར་པ་ཀུན་ཉེས་སྐྱོན་
ཡོད་ན་གདོང་ཐུག་གིས་གྲོས་འདེབས་གྱིས་ཤིག གྲོས་བཏབ་ཀྱང་མ་ཐེབས་ན་
ལྐོག་ཏུ་འཕྱ་དམོད་མ་བྱེད་ཅིག གཞི་ནས་ཕ་རོལ་པོ་ལ་གྲོས་འདེབས་དགོས་
ངེས་ཡིན་པའམ། ཉེས་ཐག་ཆོད་ཡིན་ན་གྲོས་འདེབས་བྱའོ༔ །དེ་མིན་གཞན་
ལ་འཕྱ་བ་ལ་ནི་མཁས་པ་དང་། རང་ལ་ཡོད་པའི་སྐྱོན་ནི་མི་མཐོང་བ་མང་
ངོ་། །ཕར་ཕྱོགས་ལ་འཕྱ་དམོད་བྱེད་པ་དང་འདྲ་བར་རང་ལའང་སྐྱོན་གང་
ཡོད་བཙལ་ཏེ་སྤོང་ཞིང་། ཕྱིན་ཆད་མི་བྱ་བར་བསྡོམས་ན་རང་གིས་རང་
བཅོས་པ་ཞེས་བྱའོ། །གལ་ཏེ་རང་གིས་དེ་ལྟར་བྱེད་མི་ནུས་ན། མི་གཞན་ལ་
ལྐོག་བཤད་བྱར་རུང་ངམ།
ནུ་ན་རེ། །བློན་གདབ་པའི་ཚད་ཆིས་གཟུང༌། །བདག་ལ་
བདག་གིས་བཚོས་པ་ནི་དཀའ་ན། །མཛའ་བོ་ལ་ལ་དང༌། །
གཆིག་གི་གཡོ་གཆིགིས་གཟུང་བར་བྱ་ན་རུང་ངམ་སྤྱི་རུང་། །
ཕུ་ན་རེ། །བློན་གདབ་དུ་རུང་བའི་ཚད་ནི། །བློན་བཏབ་
གྱང་། །མྱི་དགའ་བའི་མདུད་པར་སྤྱི་འཛིན། །གཡོ་གཏོང་བར་
འགྱུར་ན། །བློན་གདབ་དུ་རུངོ། །གཡོ་འཛིན་པའི་ཟླ་ནི༑ །ཡང་
དག་པའི། །སྙིང་གཅིག་པ་ཡོད་དང་ལེགས་གྱིས། །འཛི་མ་ཞམ་མ་



ལེགས་བཤད་བསྟན་བཅོས་ཕྱོགས་བསྒྲིགས།
བྱེད་ཚིག། །མི་མང་པོའི་ནང་ན། མ་སྨྲ་ཤིག། །
གཅུང་པོས་དྲིས་པ། གྲོས་གདབ་འོས་པའི་ཚད་གང་ལ་བྱེད་དམ།
གཅེན་པོས་ལན་དུ། གྲོས་གདབ་ན་འོས་པའི་ཚད་ནི། གྲོས་བཏབ་
ཀྱང་མི་དགའ་བའི་འཁོན་འཛིན་མི་བྱེད་པ་དང་། ཡོ་བསྲང་བྱེད་པར་འགྱུར་
ཚེ་གྲོས་བཏབ་ན་འགྲིག་གོ །གསང་བ་སྲུང་བའི་རོགས་ཟླ་ནི་དོན་དམ་པའི་བློ་
གཅིག་སེམས་གཅིག་ཡིན་ན་ལེགས་པ་ཡིན་གྱི། ཕྱི་མ་ནང་མ་བྱེད་ཅིག མི་
མང་པོའི་ནང་དུ་མ་ཤོད་ཅིག།
ནུ་ན་རེ། །འཁོར་བདེ་དང་བྱ་ན་ཆིས་བསྡུའ།
ཕུ་ན་རེ། །ཆུ་གང་དང་གཟུངས་ཡོད་པར་བྱས་ལ་སེམས་
འཐུན་བར་བྱས་དང་། འཁོར་བདེ་བར་མ་ཟད་གྱི། །གར་སོང་
ཡང་བདེ་བར་འོང་གིས། །བུ་ཞིག་ན་ཕའི་སེམས་དང་འཐུན་བར་
བྱོས་ཤིག། །ནུ་བོ་ཞིག་ན། །ཕུ་བོའི་སེམས་དང་འཐུན་བར་བྱོས་
ཤིག། །བྲན་ཞིག་ན་རྗེ་བོའི་སེམས་དང་འཐུན་བར་བྱོས་ཤིག། །
ཆུང་མ་ཞིག་ན། །ཁྱོའི་སེམས་དང་འཐུན་བར་བྱོས་ཤིག། །གཡོག་
ཆིག་ན། དཔོན་པོའི་སེམས་དང་འཐུན་བར་བྱོས་ཤིག། །དེ་ལྟ་སྟེ།
གཞུང་མ་ནོར་པར་བཟང་ལ། །སེམས་འཐུན་བས། བསྡུས་ན། །
ཀུན་ཀྱང་བདེ་བར་རུངོ། །སེམས་མི་འཐུན་བ་ལས། །ནད་ཆེ་བ་



ཕུ་བོས་ནུ་བོར་བཏམས་ཤིང་བསྟན་པའི་མདོ། །
མེདོ། །
གཅུང་པོས་དྲིས་པ། གཉེན་འཁོར་བདེ་ཐབས་བྱེད་ན་གང་གིས་བསྡུའམ།
གཅེན་པོས་ལན་དུ། ཤ་ཞེན་དང་ཕྱི་ཐག་ཡོད་པར་བྱས་ཏེ་སེམས་
མཐུན་པར་གྱིས་དང་། གཉེན་འཁོར་བདེ་བ་ཙམ་དུ་མ་ཟད། གང་དུ་ཕྱིན་
ཀྱང་བདེ་བར་འོང་ངོ་། །བུ་ཞིག་ཡིན་ན་ཕའི་སེམས་དང་མཐུན་པར་གྱིས་ཤིག
གཅུང་པོ་ཞིག་ཡིན་ན་གཅེན་པོའི་སེམས་དང་མཐུན་པར་གྱིས་ཤིག བྲན་
འཁོར་ཞིག་ཡིན་ན་རྗེ་བོའི་སེམས་དང་མཐུན་པར་གྱིས་ཤིག ཆུང་མ་ཞིག་
ཡིན་ན་ཁྱོ་བོའི་སེམས་དང་མཐུན་པར་གྱིས་ཤིག་ གཡོག་པོ་ཞིག་ཡིན་ན་
དཔོན་པོའི་སེམས་དང་མཐུན་པར་གྱིས་ཤིག དེ་ལྟར་བགྱིས་ན་ལུགས་མ་ནོར་
བར་བཟང་ཞིང་། སེམས་མཐུན་པས་བསྡུས་ན་ཀུན་ཀྱང་བདེ་བར་བྱེད་ནུས་
སོ། །སེམས་མི་མཐུན་པ་ལས་སྙིང་ནད་ཆེ་བ་མེད་དོ། །
ནུ་ན་རེ། །དེ་ལྟར་རུང་ན། བདེ་བ་ནི་འགྱུར་ན། སེམས།
འཐུན་བ་ཐབས་ཆི་ལྟར་བྱའོ། ། །
ཕུ་ན་རེ། དེ་ནི་བླ་མ་རྣམས་གྱིས་གྱང་། འོས་ཤིང་རན་པ་
དང་། ཐོག་ཏུ་ཕེབས་ཤིང་། སྤྱི་མརྙས་པར་བྱསྟེ། །ལེགས་པ་དྲང་
པོའི། ཆོས་གྱིསབཀོལ་ལོ། །འོག་མ་རྣམས་གྱིས་གྱང་། །ལྟ་
རྒྱབ་གཉིས་རྒྱུན་མི་འཆད་པ་དང༌། ཕུགས་བདེ་བར་དགོངས་པ་



ལེགས་བཤད་བསྟན་བཅོས་ཕྱོགས་བསྒྲིགས།
ལས་བལྟས་ན། །ལས་ཀྱང་རྒྱུན་སྤྱི་གཆད་པར་བསམ་མོད། །
གཆིག་དུ་ན། བླ་མ་བཚུན་ཞིང་ཕངས་པར་བརྩི་སྟེ། །ཆི་ལ་ཡང་།
གུས་ཤིང་རིམ་པ་ཡོད་པར་བྱས་ན། །ལེགས་བདེ་བར་འཐུནོ། །
ཡོངས་དགའ་ན་ནི། །སྐྱིད་པ་ཡིན། །མྱི་དགའ་ན་ནི་སྡུག་པ་ཡིན་
གྱིས། །ཁྱིམ་ན་འདུག་ན། ཨ་ཆང་མ་འཆུར། །མྱི་དགོས་པའི་ཡོ་
ལང་འོག་མ་ལ་བསྐྱེད། །རིང་པོར་མི་ཐོགས་པ་ལ། །འོག་ལ་སྤྱི་
དགའ་བར་མ་གྱུར་ལ། ལས་ཟིན་དུ་རུང་ངོ། །གཆིག་དུ། རྒན་
གཞོན་དང་། དཔོན་གཡོག་དང་རྗེ་གོལ་གྱི་ཚུལ་ཡོང་པར་བྱས་ལ། །
ཡུལ་ཆོས་གྱི་ཉེས་པ་བྱེད་དུ་སྤྱི་གཞུགས་པར། ནན་ཐུར་གྱིས་ཁུགས་
པར་བྱའོ། །
གཅུང་པོས་དྲིས་པ། དེ་ལྟར་ཐུབ་ན་བདེ་བ་ཐོབ་ལ། སེམས་མཐུན་པ་
ཡོང་བའི་ཐབས་ཇི་ལྟར་བྱ་དགོས་སམ།
གཅེན་པོས་ལན་དུ། དེ་ནི་གོང་རིམ་རྣམས་ཀྱིས་ཀྱང་འོས་ཤིང་འཚམས་
པ་དང་། དོན་ལ་འཁྱོལ་བ། བརྙས་བཅོས་མ་ཡིན་པ་བཅས་བྱས་ཏེ།
ལེགས་ཤིང་དྲང་པོའི་ཚུལ་གྱིས་བཀོལ་བར་བྱའོ། །འོག་རིམ་རྣམས་ཀྱིས་ཀྱང་
རྒྱུན་མི་འཆད་པར་རྒྱབ་མདུན་མཚུངས་པ་དང་། ཕུགས་བདེ་བར་དགོངས་
པ་ལ་བལྟས་ན། བྱ་ལས་ཀྱང་རྒྱུན་མི་གཅད་པར་བསམ་མོད། གཅིག་ཏུ་གོང་



ཕུ་བོས་ནུ་བོར་བཏམས་ཤིང་བསྟན་པའི་མདོ།
རིམ་རྣམས་བཙུན་ཞིང་གཅེས་པར་བརྩི་དགོས་ཏེ། གང་དང་གང་ལ་ཡང་
གུས་ཤིང་རིམ་པ་ཡོད་པར་བྱས་ན། ལེགས་ཤིང་བདེ་བར་མཐུན་པ་འོང་ངོ༌། །
ཡོངས་དགའ་ན་ནི་སྐྱིད་པ་ཡིན། མི་དགའ་ན་ནི་སྡུག་པ་ཡིན་གྱི། ཁྱིམ་ན་
འདུག་ནའང་། དེ་ལས་མི་འདའ། མི་དགོས་པའི་ཡོ་ལང་འོག་རིམ་ལ་མ་
བསྐྱེད་ན། རིང་པོར་མ་ཐོགས་པར་འོག་རིམ་མི་དགའ་བར་མི་འགྱུར་ལ། བྱ་
ལས་ཀྱང་ཟིན་དུ་རུང་ངོ་། །གཅིག་ཏུ་རྒན་གཞོན་དང་། དཔོན་གཡོག་རྗེ་
འབངས་ཀྱི་ཚུལ་ཡོད་པར་གྱིས་ལ། ཡུལ་སྲོལ་དང་འགལ་བའི་ཉེས་པ་བྱེད་དུ་
མི་འཇུག་པར་ནན་ཏན་གྱི་སྒོ་ནས་ཁུགས་པར་བྱའོ། །
ནུ་ན་རེ། །ཚུལ་ཡོད་པ་ཆི་ལྟ་བུ། །
ཕུ་ན་རེ། །གཞོན་བ་དང་། གཡོག་བྲན་ཞེས། །ས་རྡོ་དང་
མཚུངས་རྗེད་ང་བ་དང་། མྱི་མྱི་ཕངས་པ་དང༌། རྒྱུད་དང་རྟེན་
མྱེད་པར་མི་བྱའོ། །བདགི་ཉམས་ལས་བླང་སྟེ། །བཀོལ་ཞིང་སྤྱད་
པ་ཡང་། །རན་བར་བྱའོ། །བུ་ཚ་དང་གཞི་རྟེན་ཡོད་པར་བྱས་ན། །
བདག་ལ་ཡང་ཕན་ཁོང་ཡང་དགའ་ཞིང་སྙིང་ཉེའོ། །འདི་ལྟར་ན།
ཚུལ་ཡོད་ཆེས་བྱའོ། །ཚུལ་ཡོད་ན། ཡུལ་ཆོས་གྱིས་ཉེས་པ་བྱེད་དུ་
མྱི་གཞུག་སར། །ནན་ཐུར་བྱས་པ་ལ། མྱི་དགའ་བར་བྱེད་པ་སུ་
ཞིག་ཡོད། །དེ་ལྟར་མ་གྱུར་ན། །དྲང་པོ་ལེགས་པའི་ཆོས་ཡིན་ཏེ། །
J་



ལེགས་བཤད་བསྟན་བཅོས་ཕྱོགས་བསྒྲིགས།
རྗེ་གོལ་གཉིས། དཔོན་གཡོག་གཉིས་རྒན་གཞོན་གཉིསུ། དྲང་པོ་
ལེགས་པའི་ཆོས་བྱེད་ན། །དེ་ལ་མྱི་སྨོན་སྤྱི་འདུའ་བའི་མི་སུ་ཞིག་
ཡོད།
གཅུང་པོས་དྲིས་པ། ཚུལ་དང་ལྡན་པ་བྱ་བ་ཇི་ལྟ་བུ་ལགས་སམ།
གཅེན་པོས་ལན་དུ། གཞོན་པ་དག་དང་། གཡོག་བྲན་ཞེས་པ་རྣམས་
ས་རྡོ་དང་འདྲ་བར་ཅི་མི་སྙམ་པ་དང་། མིར་མི་བརྩི་བ་དང་། རིགས་རྒྱུད་
དང་འཚོ་རྟེན་མེད་པ་བཅོས་མི་བྱ་བརརང་ཉིད་ཀྱི་མྱོང་ཚོར་ལས་དཔགས་
ཏེ་བཀོལ་ཞིང་སྤྱོད་པ་ཡང་རན་པར་བྱའོ། །བུ་ཚ་དང་འཚོ་རྟེན་ཡོད་པར་
བྱས་ན་རང་ལ་ཡང་ཕན། ཁོང་ཚོའང་དགའ་ཞིང་སྙིང་ཉེ་བ་འོང་ངོ༌། །འདི་
ལྟར་བྱས་ན་ཚུལ་དང་ལྡན་པ་ཞེས་བྱའོ། །ཚུལ་དང་ལྡན་ན་ཡུལ་སྲོལ་ལས་
འགལ་བའི་ཉེས་པ་བྱེད་དུ་མི་འཇུག་པར་ནན་ཏན་གྱིས་གཅུན་འདོམས་བྱ་བ་
ལ་མི་དགའ་བ་བྱེད་མཁན་སུ་ཞིག་ཡོད། དེ་ལྟར་གྱུར་ན། དེ་དྲང་ཞིང་
ལེགས་པར་བྱས་པའི་ལམ་ཡིན་ཏེ། རྗེ་འབངས་གཉིས། དཔོན་གཡོག་
གཉིས། རྒན་གཞོན་གཉིས་ལ་སོགས་ཀུན་ལ་དྲང་ཞིང་ལེགས་པར་བྱས་པའི་
ལམ་སྟོན་ན། དེ་ལ་མི་སྨོན་པ་དང་མི་འདུ་བའི་མི་སུ་ཞིག་ཡོད།
ནུ་ན་རེ། །བྲན་དུ་ཕ་གོལ་པོ་ལས་ལྷག་པ་ཡོད་དཾ། །
ཕུ་ན་རེ། །ཡང་དག་པར་སྙིང་ཉེ་བ་ལས། ལྷག་པ་མེད།
སྙིང་ཉེ་ལ་ཕ་གོལ་པོ་ཡིན་ན། དེ་ལས་ལྷག་པ་ཡང་། ག་ལ་ཡོད། །
36



ཕུ་བོས་ནུ་བོར་བཏམས་ཤིང་བསྟན་པའི་མདོ། །
སྙིང་རིང་ན། ཕ་གོལ་པོ་ཡང་སྤྱི་ཕནོ། །སྙིང་ཉེ་ན་བཚོན་ཡང་
བླའོ། །
གཅུང་པོས་དྲིས་པ། བྲན་དུ་ཕ་ཁོལ་པོའི་བུ་ལས་ལྷག་པ་ཡོད་དམ།
གཅེན་པོས་ལན་དུ། དོན་དམ་པའི་སྙིང་ཉེ་བ་ལས་ལྷག་པ་མེད་དེ།
སྙིང་ཉེ་བའི་ཐོག་ལ་ཕ་ཁོལ་པོ་ཡིན་པའི་བུ་ཡིན་ན། དེ་བས་ལྷག་པ་ག་ལ་ཡོད།
སེམས་ལོག་ན་ཕ་ཁོལ་པོའི་བུ་ཡིན་ཡང་མི་ཕན་ནོ། །སྙིང་ཉེ་ན་གཞན་ནས་
བཟུང་བའི་བཙོན་པ་ཡིན་ཡང་ཆོག་གོ །
ནུ་ན་རེ། །བྲན་གཡོག་རྒོད་བག་ཆན་དང་། བླུན་པོ་ངན་པ།
བཀོལ་ན། ཆི་ལྟར་བྱ། །
ཕུ་ན་རེ། །ཡོང་ནི། །ཡ་རབས་ནི། དྲིན་གྱིས་བཀོལད། མ་
རབས་ནི། །ནན་ཐུར་གྱིས་བཀོལ་ཞེས་བྱ་མོད་གྱི། །འཛངས་ངན་
ཀུན་ལ་ཡང་། དྲིན་དང་ནན་ཐུར་མེད་དུ་མི་རུངོ། རྒོད་བག་ཆན་
ནི། །ནན་ཐུར་གྱིས་དྲག་དུ་བཀུག་ལ། སྤྱི་བྱེད་པར་ཐུབ་ན། འོར་
ཆེ་ཞེས། ཚིགིས་བསྟོད་ཆིང་མྱིག་དྲངོ། །ངན་པ་ནི། ཆི་ལྟར་
བྱ་བའི་ཐབས་བསྟན་ཅིང་། ནུག（ཉུག）ཆིག་ཆེས། ཡིད་བསྲིང་
སྟེ་གཞེན་གདབོ། །བར་བར་ལེགས་པ་འགའ་ཞིག་བྱུང་ན་ཡང་།
འོར་ཆེ་ཞེས་ཚིགིས་བསྟོད་དེ། །སེམས་གསོའ་ཞིང་། ཡི་མ་ཆད་མ་



ལེགས་བཤད་བསྟན་བཅོས་ཕྱོགས་བསྒྲིགས་
གྲམ་པར་བྱའོ། །ནུས་པ་ཚམ་ལ། །བྱེད་དུ་མྱི་བཐུབ་འམ། །ཉེས་
བྱེད་ན། །ནན་ཐུར་སྐྱེད་ཚིག། །
གཅུང་པོས་དྲིས་པ། བྲན་གཡོག་མ་དུལ་བ་དང་། བླུན་པོ། ངན་པ་
བཅས་ཇི་ལྟར་ལེགས་པར་བཀོལ་ལམ། །
གཅེན་པོས་ལན་དུ། སྤྱིར་བཤད་ན། ཡ་རབས་ནི་དྲིན་གྱིས་བཀོལ།
མ་རབས་ནི་ནན་གཅུན་གྱིས་བཀོལ་ཞེས་གྲགས་མོད་ཀྱི། འོན་ཏེ་བཟང་ངན་
ཀུན་ལ་ཡང་དྲིན་དང་། ནན་པོ་གཉིས་ཀ་མེད་དུ་མི་རུང་ངོ་། །མ་དུལ་བ་
དག་ནི་ནན་ཏན་གྱིས་དྲག་ཏུ་གཅུན་ལ། རྩིང་སྤྱོད་ལས་ལྡོག་པར་ནུས་ན་
ལེགས་སོ་ཞེས་ཚིག་གིས་བསྟོད་ཅིང་། མིག་དཔེར་འདྲེན་དགོས། བླུན་པོ་ལ་
ནི། ཇི་ལྟར་བྱ་དགོས་པའི་ཐབས་སྟོན་ཞིང༌། སྦྱོངས་ཤིག་ཅེས་སོགས་རྒྱུན་
བསྲིངས་ཏེ་གཞེན་སྐུལ་འདེབས་དགོས། སྐབས་རེར་ཅུང་ཟད་ཡར་སྐྱེད་བྱུང་
དུས་ལེགས་སོ་ཞེས་ཚིག་གིས་གཟེངས་བསྟོད་ཅིང་། སེམས་གསོ་བ་སོགས་
མདོར་ན་ཡི་མི་འཆད་པ་དང་མི་འཐོར་བར་བྱའོ། །སྒྲུབ་ནུས་བཞིན་དུ་མི་
བྱེད་པའམ། སྤྱོད་ཉེས་བྱེད་ན་ནན་པོས་གཅུན་ཞིག །
ནུ་ན་རེ། །གཡོག་བྲན་གཉིས་ལེགས་ཉེས་གཉིས་ཞིག་བྱས་
ན། །ཆད་པ་དང་བྱ་དགའ་བྱ་བ་ཆེད་ཆེ་འམ་ཆུང་། སྤྲོ་བ་ཡང་
མཚངས་མ་བྲུས་ན་ནི་སྙིང་སྤྱི་ཚིམ། །བྲུ་དྲགས་ན་ནི། །ཡི་ཆད་ན་
ཆི་ལྟར་བྱའ། །



ཕུ་བོས་ནུ་བོར་བཏམས་ཤིང་བསྟན་པའི་མདོ། །
ཕུ་ན་རེ། །ཆད་པ་ནི། །ཉེས་པ་བྱེད་དུ་མི་གཞུག་པའི་སྡིགས་
མོ། །བྱ་དགའ་ནི། ལེགས་པའིཞོ་ཤ། ཁོང་ན་མ་ལུས་པའི། །
མྱིག་འདྲེན་པ་སྟེ། །འདི་ནི། ཐོག་ཏུ་ཕེབས་པ་དང་། མདོང་རྩོལ་
ཆེར་བྱ་བའི་རིགས། །སྤྲོ་བའི་གྱོད་ཚམ་ལ་ནི། །ཁོ་ན་ཉིད་གྱིས། །
ཆི་ཉེས་པའི་ཕྱིར། སྤྱོས་པས། ཆོག་གིས། །ཕ་མྱེས་ལ་སྩོགས་
པསྨོས་ཤིང་སྨྲོས་པ་ནི། ཡི་ཆད་པར་འོང་གིས། །མཚང་བྲུ་བའི་
མྱི་རིགས་སོ་ལེགས་པ་བྱས་གྱང་ངོ་སོ་མེད། །ཉེས་པ་བྱས་གྱུང་།
གྱོད་མི་ཟླ་བ་ནི། །ཆིས་འཇམ་ཞིང་ལེགས་པ་མ་ཡིན་གྱི། འཁྲུག་
པ་ཡིན་ནོ། །
གཅུང་པོས་དྲིས་པ། བྲན་གཡོག་གང་ཞིག་གིས་ལེགས་པའམ། ཉེས་
པ་བྱས་ན། ཚད་པ་དང་བྱ་དགའ་སོ་སོར་སྤྲོད་པ་དེ་གལ་ཆེའམ་མི་ཆེ། གཤེ་
གཤེ་གཏོང་བ་ན་སྐྱོན་མཚང་མ་བསྔོགས་ན་ནི་སྙིང་མི་ཚིམ། བསྔོགས་དྲགས་
ན་ནི་ཡི་ཆད་པར་གྱུར་ཚེ་ཇི་ལྟར་བྱའམ།
གཅེན་པོས་ལན་དུ། ཆད་པ་ནི་ཉེས་པ་བྱེད་དུ་མི་འཇུག་པའི་དྲན་
བསྐུལ་དང༌། བྱ་དགའ་ནི་ལེགས་ཆའི་ནུས་པ་ཁོང་ན་མ་ལུས་པར་འདོན་དུ་
འཇུག་པའི་མིག་དཔེ་འཛུགས་པའི་དོན་དུ་ཡིན། དེ་རིགས་ནི་གནད་དུ་འཁེལ་
བ་དང་མངོན་གསལ་ཆེས་ཆེར་བྱ་བའི་རིགས་སོ། །གཤེ་གཤེ་གཏོང་བ་ལ་ནི་



ལེགས་བཤད་བསྟན་བཅོས་ཕྱོགས་བསྒྲིགས།
ཁོ་པ་རང་གི་གང་ཉེས་པའི་ཚད་གཞིར་དཔགས་ནས་བཏང་བས་ཆོག་ཅིང་།
ཁོའི་ཕ་མེས་ལ་སོགས་པའི་ལོ་འཕྲོས་བགྲངས་ནས་དམོད་པར་བྱེད་པ་ནི་ཡི་
འཆད་པར་འགྱུར་སྲིད་པས་ཐལ་དྲགས་པ་དག་བྱ་བ་མི་རིགས་སོ། །ལེགས་པ་
བྱས་ཀྱང་ངོ་སོ་མེད་པ་དང་། ཉེས་པ་བྱས་ཀྱང་ལེ་ལན་མི་འདའ་བ་ནི་འཇམ་
ཞིང་ལེགས་པ་ཅིས་ཀྱང་མ་ཡིན་གྱི། དོན་རྣམས་འཁྲུག་པའི་རྒྱུ་ཡིན་ནོ།
ནུ་ན་རེ། །སྲི་ཞུ་བྱ་ན་ཆི་བཟང་། །
ཕུ་ན་རེ། །བུ་ཚས་ནི་ཕ་མ་དང༌། གཉེན་བཤེས་མི་འགྱོད་
པར་ནུས་ན། སྲི་ཞུའི་མཆོགོ། །གཡོག་བྲན་གྱིས་ནི་རྡོ་བོ་དང་དཔོན་
པོ་མྱི་གཤེ་བར་ནུས་ན། །སྲི་ཞུའི་མཚོགོ། །དེ་ལྟར་ནུས་ན། །
བདགིས་ཆི་བྱའོ་ཆོག་ལ། །བདེ་ཞིང་ཡངས་པར་འོང་ངོ། །ནོན་
སྙིང་མ་ཚང་བ། །མྱི། གཞན་གྱི་ངག་ཉན་པ་དང་། བསམ་པ་
ནོར་པས། །རྗེ་བོ་དང་དཔོན་པོ་དང་ཕ་མ་མན་ཆད། །གཉེན་
གྲོགས་དང་། །བྲན་ཡན་ཆད་བསད་པ་དང༌། །འབྱེ་འཐབ་པ་
ཡོད་དོ། འདི་ལྟ་བུའི་མྱི་ནི། །མཐོང་ངོ་ཆོག་གིས། །འདྲེ་དང་
མཚུངས་པར་བྱ་བའི་རིགསོ། འདི་ལྟ་བུ་སྤྱི་རིགས། མ་ཉེས་པ་
ཡང་། །གསོད་ན། །དེས་ཕྱི་མ་བསད་པ་གག་ཡིན། །དེ་ལ་བལྟས་
ན། །མྱི་མ་ཡིན་ཏེ་འདྲེ་བར་མངོན་ནོ། །མྱི་ལ་ལ། །ཤ་རུས་གྱིས་
40



ཕུ་བོས་ནུ་བོར་བཏམས་ཤིང་བསྟན་པའི་མདོ༔
གཉེན་བ་བས། །ཆུང་མ་གཉེན་བར་བརྩི་བ་ཡོད་དོ། །ཆུང་མ་ཆི་
ལྟར་སྡུག་གྱང་ཉོར་རྙེད་གྱིས། །ཕ་མ་དང་ཕུ་ནུ་བོ་ཆི་ལྟར་སྤྱི་སྡུག་
གྱང༌། །གུད་ནས་བཚལ་དུ་སྤྱི་རྙེད་དོ། །དེ་ལྟ་བས་ན། །བུ་དང་
ཆུང་མ་བས་ནི། །ཕ་མ་དང་ཕུ་ནུ་བོ། ཕངས་པར་བརྩི་དགོས། །
བུ་ཚ་ཕ་མས་གསོས་ཏེ། །ཕངས་པའི་རིམ་འགྲོ་ཚིག་དང་མཚུངས་
པར་བྱས་པ་ཡང་། །རྒྱས་པའི་བསེལ་དང་ལན་གློན་བར་དགོས་
ཟད་དེ། །སྐྱེས་ན་སླར་ལན་གློན་ཞིང་ཆི་ནུས་གྱིས་བྱ་བའི་རིགས། །
དཔེར་ན། གཆན་ཟན། མཚའ་དང་བྱ་རྒོད་གྱི་བུ་ཡང་། །ཕ་མའི་
དྲིན་གྱི་ལན་བློན་ན། སྤྱིའི་བུ་ལྟ་ཆི་སྨོས་མ་རབས་གྱིས་ཕན་གཞན་
དུ་གདགསུ་མྱེད་གྱང་། །ཕ་མའི་ངག་མཉན་ཏེ། ཡིད་དང་མ་གལ་
པེའི་རིམ་འགྲོ་ཆེར་བྱ་བའི་རིགས། །ཕ་མ་ཡོད་གྱི་བར་དུ། །བུ་ཕོ་
སྨོས། །ཤེས་གྱང་། བློན་གདབ་པའི་རིགས་གྱི། །སོ་ནམ་གྱི་དབང་
བྱ་བའི་སྤྱི་རིགས། །བུ་འང་ཐུགས་ཐུབ་མྱི་བྱེད་ན། མནའ་མ་ལྟ་
ཆི་སྨོས། །ཕ་མ་དང་བླ་མ་ལ། སྲི་ཞུ་མྱེད་ན། དེ་ནི་ཕྱུགས་དང་
མཚུངས་གྱིས། །མི་ཞེས་མྱོང་མ་གདགས་ཤིག། །།
གཅུང་པོས་དྲིས་པ། སྲི་ཞུ་བསྒྲུབ་ན་ཇི་ལྟར་བགྱི་བ་བཟང་ངམ།
གཅེན་པོས་ལན་དུ། བུ་ཚས་ནི་ཕ་མ་དང་། གཉེན་བཤེས་རྣམས་ཀྱི་



ལེགས་བཤད་བསྟན་བཅོས་ཕྱོགས་བསྒྲིགས།
ཡིད་ཚིམ་པར་ནུས་ན་སྲི་ཞུའི་མཆོག་ཡིན་ནོ། །གཡོག་བྲན་གྱིས་ནི་རྗེ་བོ་དང་
དཔོན་པོ་མི་ཁྲོ་བར་བྱེད་ནུས་ན་སྲི་ཞུའི་མཆོག་ཡིན་ནོ། །དེ་ལྟར་ནུས་ན་རང་
གིས་གང་བྱས་ན་ཐམས་ཅད་བདེ་ཞིང་བག་ཕེབས་པར་འོང་ངོ༌། །གློ་སྙིང་མ་
ཚང་བར་མི་གཞན་གྱི་ཁ་ལ་ཉན་པ་དང་། བསམ་པ་ལོག་པས་རྗེ་བོ་དང་།
དཔོན་པོ། ཕ་མ་མན་ཆད། གཉེན་གྲོགས་དང་། བྲན་འཁོར་ཡན་ཆད་
གསོད་པ་དང་། འབྱེད་པ། འཐབ་པ་སོགས་བྱེད་པ་ཡོད་དོ། །དེ་ལྟ་བུའི་
མི་ནི་མཐོང་བ་ཙམ་གྱིས་གདུག་འདྲེ་ཕྲད་པ་དང་འདྲ་བར་བྱ་བའི་རིགས་སོ། །
འདི་འདྲ་བར་མི་འོས། མ་ནོར་བ་ཡང་གསོད་ན། དེས་མི་མི་གསོད་པ་ག་ལ་
སྲིད། དེ་ལ་བལྟས་ན་ཁོ་ནི་མི་མ་ཡིན་ཏེ་འདྲེ་འདྲ་བར་མངོན་ནོ། །མི་ལ་ལ་
ཤ་རུས་གཅིག་པའི་སྤུན་ཉེ་ལས་ ཆུང་མ་ཉེ་བར་བརྩི་མཁན་ཡང་ཡོད་དོ། །
ཆུང་མ་ཇི་ལྟར་ཡིད་དུ་འོང་ཡང་ཉོ་རྒྱུ་རྙེད་ཅིང་། ཕ་མ་དང་ཕུ་ནུ་ཇི་ལྟར་
ཡིད་དུ་མི་འབབ་ཀྱང་གཞན་ནས་བཙལ་བས་མི་རྙེད་དོ། །དེ་ལྟ་བས་ན་བུ་
དང་ཆུང་མ་ལས་ནི། ཕ་མ་དང་ཕུ་ནུ་གཅེས་པར་བརྩི་དགོས་སོ། །བུ་ཚ་ཕ་
མས་གསོས་ཏེ་བརྩེ་བའི་གཅེས་སྐྱོང་མིག་དང་འདྲ་བར་བྱས་པ་དེ་ཡང་། རྒས་
པའི་སྐྱེལ་མ་དང་དྲིན་ལན་འཇལ་བའི་དོན་དུ་ཟད་ན་ཚེར་ལོངས་ནས་སྐུ་དྲིན་
གང་ཐུབ་ཅི་ནུས་ཀྱིས་གསོལ་བར་རིགས་སོ། །དཔེར་ན། གཅན་གཟན་
འཕར་བ་དང་བྱ་རྒོད་ཀྱི་ཕྲུ་གུས་ཀྱང་ཕ་མའི་དྲིན་ལན་འཇལ་བར་བྱེད་ན།
མིའི་བུ་རྣམས་ལྟ་ཅི་སྨོས། མ་མཐར་ཕན་གཞན་འདོགས་མ་ཐུབ་ནའང་ཕ་
42



ཕུ་བོས་ནུ་བོར་བཏམས་ཤིང་བསྟན་པའི་མདོ། །
མའི་བཀའ་ལ་ཉན་ཏེ་ཐུགས་དང་མ་འགལ་བའི་ཞབས་འགྱུར་གང་ཆེ་བྱ་བའི་
རིགས་སོ། །ཕ་མ་ནམ་བཞུགས་ཀྱི་བར་དུ་བུ་དང་བུ་མོས་ཤེས་ཤིང་འཇོན་ན་
ཡང་གསལ་འདེབས་ཞུ་འོས་པ་ལས། ཁྱིམ་ལས་ཀྱི་དབང་ཆ་ལེན་པར་མི་
རིགས་སོ། །བུས་ཀྱང་ཐེ་གཏོགས་མི་བྱེད་ན་མནའ་མ་ལྟ་ཅི་སྨོས། ཕ་མ་དང་
གོང་རིམ་ལ་གུས་ཞབས་མི་བྱེད་ན། དེ་ནི་དུད་འགྲོ་དང་འདྲ་བས་མི་ཞེས་
པའི་མིང་མ་འབོད་ཅིག
ནུ་ན་རེ། །བྱམས་པ་ཞིག་ཡོད་ན་ཅི་ལྟར་བྱ། །
ཕུ་ན་རེ། །ལེགས་པ་ལ་དེའི་སྙིང་དང་མཚུངས་པར། །རྫོ་བོ་
དང་དཔོན་པོ་ཞིག་བྱམས་ན། །གག་ན་ཡང་། དྲོད་མི་ཐུབ་པ་
དང༌། །གཞན་ལ་ནམ་ཞིག་ན། བུ་ཚའི་གནོད་པའི་ཚུལ་དུ་མ་བྱེ་
ཆིག བདག་ཤི་བའི་ཕྱི་ན་ཡང་། །ཕངས་པའི་མྱ་ངན་གཞགི། །མི་
ཕངས་པའོ། ཤིར་དགའ་བ་སྤྱི་གཞགོ། །ཡོང་ཡང་སྤྱི་འོ་ཆོག་ཡིད་
འཇོག་པར་བྱོས་ཤིག། །
གཅུང་པོས་དྲིས་པ། རང་ལ་བྱམས་པ་ཞིག་ཡོད་ན་དེ་ལ་ཇི་ལྟར་བྱའམ།
གཅེན་པོས་ལན་དུ། བཟང་པོ་ལ་ནི་དེའི་སྙིང་དང་འདྲ་བར་བྱ། རྗེ་
བོའམ་དཔོན་པོ་ཞིག་བྱམས་ན། གང་དུའང་བློས་མི་ཐུབ་པ་དང་། མི་གཞན་
གྱི་དོན་ལ་ནམ་ཞིག་བུ་ཚས་ཕ་མར་གནོད་པའི་ཚུལ་ལྟར་མ་བྱེད་ཅིག རང་ཤི་
བའི་རྗེས་སུ་ཡང་། ཁོང་ཚོར་སེམས་ལ་མྱ་ངན་འཇོག་པ་ལས། མི་ཕངས་
43



ལེགས་བཤད་བསྟན་བཅོས་ཕྱོགས་བསྒྲིགས་
པར་ཤི་ན་དགའ་བ་ལྟ་བུ་མི་འཇོག་གོ །མདོར་ན། མི་ཚང་མས་ཆ་འཇོག་
ཐོབ་པ་ཞིག་གྱིས་ཤིག
ནུ་ན་རེ། །ཡིད་འཇོག་པ་ཆི་ལྟར་བྱའོ། །
ཕུ་ན་རེ། །ཆི་ཡང་སྤྱི་བརྫུན་ན་ཀུན་ཡིད་ཆེསོ། །ཡིད་ཆེས་ན། །
ཀུན་ཡིད་འཇོག་པ་དེ་ནས་འབྱུངོ། །
གཅུང་པོས་དྲིས་པ། ཆོ་འཇོག་ཐོབ་པ་ཞིག་ཇི་ལྟར་བྱའམ།
གཅེན་པོས་ལན་དུ། རྫུན་གྱི་ཚིག་ཅི་ཡང་མ་བཤད་ན་ཀུན་ཡིད་ཆེས་པ་
ཡིན། ཡིད་ཆེས་ན་ཀུན་གྱི་ཆ་འཇོག་འཐོབ་པ་དེ་ནས་འབྱུང་ངོ་། །
ནུ་ན་རེ། །བྱམས་པས་ཆི་བྱིན་ན་ཆེ།
ཕུ་ན་རེ། །རྫོ་བོ་བྱམས་ན། སྲིད་བྱིན་བ་ལས། བྱིན་བ་ཆེ་
བ་མྱེདོ། དཔོན་པོ་བྱམས་ན་འཛངས་ལོ་བ(ལོབ》པར་བྱས་ན།
བྱིན་བ་ཆེའོ། །
གཅུང་པོས་དྲིས་པ། བྱམས་པའི་མིས་ཅི་ཞིག་བྱིན་ན་སྦྱིན་པ་ཆེའམ། །
གཅེན་པོས་ལན་དུ། རྗེ་བོ་བྱམས་ན་སྲིད་དབང་བྱིན་པ་ལས་སྦྱིན་པ་ཆེ་
བ་གཞན་མེད་དོ། །དཔོན་པོ་བྱམས་ན་ཤེས་ཡོན་བྱང་བར་བསླབས་ན་སྦྱིན་པ་
དེ་ཆེའོ། །
ནུ་ན་རེ། །བདག་ལ་གཡོག་མཁོའ་བ་ཞིག་ཡོད་ལ། ནོར་



ཕུ་བོས་ནུ་བོར་བཏམས་ཤིང་བསྟན་པའི་མདོ།
བྱིན་ཏུ་ནི། །བདག་ཀྱང་དབུལ་བས། །ཆེན་པོ་བྱིན་དུ་སྤྱི་བདོག་
ན། །ལན་ཆིས་གླན། །
ཕུ་ན་རེ། །དེ་ནི་སྲིད་མྱི་སྟེར་པའོ། །ཆོས་ཤེས་པར་བྱས་ན། །
དེ་ལས་ལན་དུ་ཆེ་བ་མྱེདོ །ནོར་ཡང་དེའི་ནང་ན་ཆོག་པར་ཡོད་
དོ། །ཆི་ལ་ཡང་བྱམས་པ་དང་། སྡང་བ་གཉིས། །བྱེ་བྲག་བྱེད་
པར་བྱོས་ཤིག བྱམས་པ་ཡིན་བ་ལས། །མ་རིག་སྟེ། སྡང་བར་
བསམས་ན་ཡང་ཉེསོ། །སྡང་བ་ཡིན་བ་ལས། མ་རིག་སྟེ། བྱམས་
པར་བྱས་ན་ཡང་ཉེསོ། །ལ་ལ་སྙིང་ནས་སྡང་བ་མ་ཡིན་བ་ལས།
ཁོའི་ཆོས་དང་འཐུན་བར་བྱས་ན་ལེགས་པ་མ་ཡིན། །ཉེས་སྟེ། །
བྱེད་དོ་ཆོག །མ་ནོར་ནས། །སྡང་བ་དང་མཚུངས་པར་འགྱུར་བ་
ཡོདོ། །
གཅུང་པོས་དྲིས་པ། རང་ལ་ཕན་པའི་གཡོག་ཅིག་ཡོད་པ་ལ་རྒྱུ་ནོར་
སྦྱིན་པ་ལ་ནི་རང་ཡང་དབུལ་བས་རྔོ་ཐོགས་པ་ཞིག་མ་མཆིས་ན། ལན་གང་
གིས་འཇལ་ལམ།
གཅེན་པོས་ལན་དུ། དེ་ནི་སྲིད་དབང་སྟེར་བའི་ཚུལ་ཤེས་པར་བྱས་ན།
དེ་ལས་ཆེ་བའི་ལན་འཇལ་དུ་མེད་དོ། །རྒྱུ་ནོར་ཡང་དེའི་ནང་ན་འདང་ངེས་
ཡོད་དོ། །བྱམས་པ་དང་སྡང་བ་གཉིས་ཅི་ནས་ཀྱང་དབྱེ་བ་གསལ་པོར་ཕྱེ་ཞིག
45



ལེགས་བཤད་བསྟན་བཅོས་ཕྱོགས་བསྒྲིགས།
བྱམས་པ་ཡིན་པ་ལ་དེ་མ་ཤེས་པར་སྡང་བར་རྩིས་ན་ཡང་ཉེས་སོ། །སྡང་བ་
ཡིན་པ་ལ་དེ་མ་ཤེས་པར་བྱམས་པར་རྩིས་ན་ཡང་ཉེས་སོ། །ལ་ལ་སྙིང་ནས་
སྡང་བ་མ་ཡིན་ན་ཡང་། ཁོའི་ཇུས་དང་མཐུན་པར་བྱས་ན་མི་ལེགས་ཤིང་
ཉེས་པར་གྱུར་ཏེ་བྱས་ཚད་ཚང་མ་ནོར་ནས་སྡང་བ་དང་མཚུངས་པར་འགྱུར་
བའང་ཡོད་དོ། །
ནུ་ན་རེ། །དེ་གསུམ་ཆི་ལྟ་བུ། །
ཕུ་ན་རེ། །བདགིས་ཉེས་གྱིས་དོགསྟེ། །བཚོས་ཤིང་གཤེ་བ་
དང་། བདགི་སྐྱོན་དྲང་པོར་སྨྲ་ཞིང་། སྟོན་པ་ནི། །བྱམས་པ་
ཡིན་ན། །བདགི་ཡིད་དང་སྤྱི་འཐུན་བས་སྡང་བ་ཡོདོ། །བདགིས་
ཉེས་པ་ཀུན་ལ་ཡང་། རུང་ཞེས་བསྟོད་ཆིང་། བསྟེན(བསྟུན)པ་
ལ་འང་། །ལ་ལ་ཁོ་བདགིས། །ཉེས་པ་སྔར་རྡུལ(རྟུལ》བའི་གྲོགསུ་
དགོས་པའི་ཕྱིར། །ནོར་དང་མན་ངག་འདྲ་བའི་ཚིག་གིས། །བཟླ་
ཞིང་། ལེགས་ཤེས་ཟེར་བ་ཡོདོ། །འདི་ན་སྡོང་བ་ཡིན་ན། བདགི་
ཡིད་དང་འཐུན་པའི་ཕྱིར། །བྱམས་པ་འདྲ་བར་བརྩི་བ་ཡོདོ། །མ་
ཚོར་བར་སྡང་ནི། །དཔེར་ན། །ཁྲོ་བ་དང་། བསར་ལ་སྲེད་པ་ལྟ་
བུ་ལ། དེ་ལེགས་ཞིང་བཟང་ཞེས་ཟེར་ཞིང་། བསྟོད་པས། །
བདག་དང་གཉིས་ཀས། མ་ཚོར་ནས། མ་ལེགས་པ་ལ། ལེགས་



ཕུ་བོས་ནུ་བོར་བཏམས་ཤིང་བསྟན་པའི་མདོ།
པར་འཛིན་པས། །ཡིད་ལ་བབ་པ་བཞིན། །དྲང་པོར་བསྟན་པས། །
ལེགས་པ་མ་ཡིན་ཏེ། སྟང་བ་དང་མཚུངས་པར། གྱུར་ཏོ། །
གཅུང་པོས་དྲིས་པ། དེ་གསུམ་ཇི་ལྟ་བུ་ཡིན་ནམ། །
གཅེན་པོས་ལན་དུ། བདག་ཅག་གིས་ཉེས་ཀྱིས་དོགས་ནས་དེ་ལས་
བཟློག་པའི་དོན་དུ་གཤེ་གཤེ་གཏོང་བ་དང་། བདག་ལ་ཡོད་པའི་སྐྱོན་རྣམས་
དྲང་པོར་སྨྲ་ཞིང་སྟོན་པ་དག་ནི། བྱམས་པ་ཡིན་ན་ཡང་། རང་གི་འདོད་བློ་
དང་མ་མཐུན་པར་བརྟེན་སྣང་བར་བྱེད་པ་ཡོད་དོ། །ཡང་བདག་ཅག་གིས་
ཉེས་པ་ཀུན་ལ་ཡང་འགྲིགས་སོང་ཞེས་བསྟོད་ཅིང་བསྟུན་པའང་ཡོད་ལ། ལ་
ལ་དག་ཁོ་པས་བདག་གི་ཉེས་པ་དེ་བདག་སྔ་ཙམ་དབང་དུ་བསྡུ་བའི་གྲོགས་སུ་
དགོས་པའི་ཕྱིར། རྒྱུ་ནོར་དང་མན་ངག་འདྲ་བའི་ཚིག་གིས་སྦྲན་ཞིང་ལེགས་
ཞེས་ཟེར་བ་ཡོད་དོ། །དེ་དག་སྣང་བ་ཡིན་ནའང་། རང་གི་འདོད་བློ་དང་
མཐུན་པར་བརྟེན་བྱམས་པ་དང་འདྲ་བར་བརྩི་བ་ཡང་ཡོད་དོ། །ཡང་བསམ་
བཞིན་དུ་མ་ཡིན་པའི་སྡང་བ་ནི། དཔེར་ན། ཁོང་ཁྲོ་དང་། ཨ་གསར་ལ་
དགའ་བ་ལྟ་བུ་ལ། དེ་ལེགས་ཤིང་བཟང་ཞེས་ཟེར་ནས་བསྟོད་པས། རང་
གཞན་གཉིས་ཀས་མ་ཚོར་བར་མི་ལེགས་པ་ལ་ལེགས་པར་འཛིན་པས་ཡིད་ལ་
བབས་པ་བཞིན། དྲང་པོར་བསྟན་ན་ཡང་ལེགས་པ་མ་ཡིན་ཏེ་སྡང་བ་དང་
མཚུངས་པར་གྱུར་ཏོ། །
ནུ་ན་རེ། །བདག་ལ་བླ་མ་གཤེ་ན་ཆི་ལྟར་བྱ། །



ལེགས་བཤད་བསྟན་བཅོས་ཕྱོགས་བསྒྲིགས།
ཕུ་ན་རེ། །བདག་དགིས་ཉེས་ན། །ཁས་ལོང་ཤིག །མ་ཉེས་
ན༑ །བྱང་བར་འཇམ་དུ་ཤོད་ཚིག། །མ་ཉེས་པ་གཤེ་ཞེས། །ཆུ་
ཚད་དང་ལོག་པ་ནང་ཚིག་གྱི་སྟེ་བཀྱེད་ན། །བདག་ལ་གནོདོ། །
བདག་ལ་གཡོ་ཡོད་ན། བོར་ཏེ། སླར་བསྐོར་ཞིང་ཡིད་ཆེས་པར་
བྱ་བའི་རིགས།
གཅུང་པོས་དྲིས་པ། རང་ལ་གོང་རིམ་ནས་བཀའ་བཀྱོན་གནང་ན་ཇི་
ལྟར་བྱའམ
གཅེན་པོས་ལན་དུ། རང་གིས་ཉེས་པ་ཡིན་ན་ནི་ངོས་ལེན་ཞུ་དགོས།
མ་ཉེས་ན་ནི་རྒྱུ་མཚན་རྣམས་ཚིག་འཇམ་པོས་ཤོད་ཅིག མ་ཉེས་པར་གཤེ་
གཤེ་གཏོང་བ་ཞེས་ཚད་ལས་བརྒལ་ཏེ་ནང་ཉམས་ཀྱི་ཚིག་ཤུགས་ཆེ་དྲགས་ན་
རང་ལ་གནོད་དོ། །གལ་ཏེ་རང་ལ་གནོང་ཡོད་ན་སྤངས་ཏེ་སླར་དེ་ལས་ལྡོག་
ཅིང་། ཡིད་ཆེས་འཐོབ་པར་བྱ་བའི་རིགས་སོ། །
ནུ་ན་རེ། །སྤྱི་ཆིགིས་ཉེས་བྱས་ན། །བྱེ་བྲག་དབྱེར་ཡོད་དོ་
མྱེད། །
ཕུ་ན་རེ། །བྱེ་བྲག་དབྱེར་ཡོད་དེ། །གཞོ་ནུའི་ཚེ་ལ་ནི་
ཉོས(ཉེས》སོ་ཆོག་བྱསུ་ཟིན་ཀྱང་། །མཁོན་དུ་མི་རུངོ། །བློ་རྫོག་སྟེ། །
ཉེས་ན་ནི། ཉེས་ཡང་དགིས། །མཁོན་དུ་རུངོ། །རྗེ་གོལ་གཉིས་ཕ་
48



ཕུ་བོས་ནུ་བོར་བཏམས་ཤིང་བསྟན་པའི་མདོ།
བུ་གཉིས་དཔོན་གཡོག་གཉིསུ་ཡ། མཁོན་དུ་གཟུང་ངོ་སྤྱི་གཟུང་དེ་
ལས་བྱ་བའི་རིགས། །
གཅུང་པོས་དྲིས་པ། མི་གཅིག་གིས་ཉེས་པ་བྱས་ན་དེ་ལ་བྱེ་བྲག་དབྱེ་
རྒྱུ་ཡོད་དམ།
གཅེན་པོས་ལན་དུ། དབྱེ་བ་དབྱེ་རྒྱུ་ཡོད་དེ། ན་ཚོད་མ་ལོན་པའི་
དུས་སུ་ཉེས་པ་ཞིག་བསགས་ནའང་། འཁོན་དུ་འཛིན་མི་རུང་ངོ༌། །བསམ་
ཤེས་ཐུབ་ནས་ཉེས་པ་བསགས་ན་ནི་ཉེས་པ་བྱས་པ་རང་ཡིན་པས་འཁོན་དུ་་་
འཛིན་རུང་ངོ༌། །རྗེ་འབངས་གཉིས་སམ། ཕ་བུ་གཉིས། ཡང་ན་དཔོན་
གཡོག་གཉིས་སུ་ཡིན་ཡང་། འཁོན་དུ་འཛིན་རུང་ངམ་མི་རུང་གི་ཚད་དེ་ལ་
བྱེད་པའི་རིགས་སོ། །
ནུ་ན་རེ། །མཁོན་བྱུང་ན། ཤ་གཉེར་དཾ་མྱི་གཉེར།
ཕུ་ན་རེ། །ཤ་ཁྲིམས་གྱིས་གཉེར་པས་ཚོགོ། །
གཅུང་པོས་དྲིས་པ འཁོན་བྱུང་ན་ཤ་ལན་ལེན་ཐབས་བྱེད་དམ་མི་
བྱེད། །
གཅེན་པོས་ལན་དུ། ཤ་ལན་ཁྲིམས་ཀྱིས་བླངས་པས་ཆོག་གོ །
ནུ་ན་རེ། །མི་ལ་ལ་ཁོའི་སྙིང་དུ་ནི་འོང་། །བདགི་ཡིད་དུ་ནི་
སྤྱི་འོང་། །བ་ཡོད། །མི་ལ་ལ་ཁོའི་ཡིད་དུ་མི་འོང་། བདགི་ཡིད་
དུ་ནི་འོང་བ་ཡོད་ན། །དེ་ཆི་ལྟར་བྱ། །



ལེགས་བཤད་བསྟན་བཅོས་ཕྱོགས་བསྒྲིགས།
ཕུ་ན་རེ། །མི་ཆོས་གྱིས། །བདག་ལ་གང་ལེགསུ་བྱེད་ཆིང་
འཁོར་བ་སྡུག་དུ་བརྩི་བ་ཡིན་གྱིས། །བདགི་ཡིད་དུ་མི་འོང་ཡང་། །
མ་སྐྱེངས་པར་མགུ་བར་གྱིས་ཤིག །བདག་གི་ཡིད་དུ་འོང་ལ། །
ཁོའི་ཡིད་དུ་མི་འོང་བ་ནི། །རན་པར་མ་བཞག་ན། །མ་སྟེསྣ། །
སྐྱེངས་པར་འོང་ངོ། །
གཅུང་པོས་དྲིས་པ། མི་ལ་ལ་ཁོའི་བློ་ལ་བབས་ཤིང་། བདག་གི་བློ་ལ་
མི་འབབ་པ་དང་། མི་ལ་ལ་ཁོའི་བློ་ལ་མི་འགྲོ་ཞིང་། བདག་གི་བློ་ལ་འབབ་
པ་ཡོད་ན་ཇི་ལྟར་བྱའམ།
གཅེན་པོས་ལན་དུ། མི་ཆོས་བྱ་དགོས། རང་ལ་ལེགས་པར་བྱེད་ཅིང་
འཁོར་བ་དག་མཛའ་མཐུན་དུ་བརྩི་བ་ཡིན་གྱི། རང་གི་བློ་ལ་མི་འབབ་ཀྱང་
མ་སྐྱེངས་པ་མགུ་བར་གྱིས་ཤིག རང་གི་བློ་ལ་འགྲོ་ཡང་ཁོའི་བློ་ལ་མི་འབབ་
པ་ནི། འོས་འཚམས་སུ་མ་བཞག་ཚེ་ཁོས་མ་བསྟེན་ན་སྐྱེངས་དགོས་པ་ཡོང་
སྲིད་དོ། །
ནུ་ན་རེ། །རན་པར་བཞག་པ་ཚོལྟ་བུ། །
ཕུ་ན་རེ། །ཁོ་ལ་ལེགས་ཤིང་སྡུག་དུ་བྱ་བྱ་ན། །བརྙསྟེ།
འཐུན་བར་མ་རུང་ཞེས། །ལོག་པ་སྤྱི་བྱ་བར། །སྡུན་ཡོང་ཡང་མ་
ཕྲད་པའི་ཚུལ་བཞིན་དུ་ཡོང་རན་པར་གཞག་ན་རུང་ཞེས་བྱའོ། །



ཕུ་བོས་ནུ་བོར་བཏམས་ཤིང་བསྟན་པའི་མདོ;
ཡོང་ནི། ཆང་མ་ལེགས་པ་ལ་ནི། དངན་བྱམསུ་མ་བྱམས་ཤིག །
མ་ཉེས་པ་ལ་ནི། །དངན་སྡང་དུ་འང་མ་སྡང་ཤིག། །མྱི་ཕ་ལོགས་
པོ། བདགི་ཡིད་སྡ། སྤྱི་སྡུག་པ་ཞིག་ཡོད་ན་ཡང་། །ཡིད་དུ་སྤྱི་
འོང་སྤྱི་སྡུག་ཆེས། །ཁ་ནས་སྨྲ་བའི་མྱི་རིགསོ། །དེ་སྐད་བྱས་པ་
དང༌། །བདག་ལ་ནི་ཕམ་བ་སྐྱེད་ལ། ཕ་ལོགས་པོ་ནི་སྤྱི་དགའ་
ཞིང་སྐྱེངས་པར་འོང་ངོ༌། །
གཅུང་པོས་དྲིས་པ། འོས་འཚམས་སུ་འཇོག་པ་ཇི་ལྟ་བུ་བྱའམ།
གཅེན་པོས་ལན་དུ། ཁོ་ལ་ལེགས་ཤིང་མཛའ་བར་བྱེད་པ་ལ། བརྙས་
ཐབས་ཀྱིས་མཐུན་པར་བྱས་པ་མ་འགྲིགས་ཞེས་སྤྱོད་ལོག་མི་བྱ་བར། མདུན་
ཕྱོགས་ནས་ཡོང་ནའང་མ་མཐོང་བའི་ཚུལ་བཞིན་དུ་རང་བབ་ལ་རན་པར་་་་
བཞག་ན་རུང་ཞེས་བྱའོ། །སྤྱིར་ན་ལེགས་པ་གང་ཡང་མ་བྱས་པ་ལ་བྱམས་
དྲགས་པ་མི་བྱའོ། །ཉེས་པ་གང་ཡང་མ་བྱས་པ་ལ་སྡང་དྲགས་པའང་མ་བྱེད་
ཅིག མི་ཕ་རོལ་པོ་རང་གི་བློ་ལ་མི་འགྲོ་བ་ཞིག་ཡོད་ན་ཡང་། བློ་ལ་མི་
འབབ་ཅེས་ཁ་ནས་སྨྲ་བ་མི་རིགས་སོ། །དེ་ལྟར་བྱས་ན་རང་ལ་གནོད་པ་མེད་
ལ ཕར་ཕྱོགས་ཀྱང་མི་དགའ་བ་དང་སྐྱེངས་པ་མི་འོང་ངོ༌། །
ནུ་ན་རེ། མཛའ་བོས་ཉེས་ཤིག་བྱུང་ན། །གྲོགས་དང་ཆུ་
གང་ཆི་ཚམ་དུ་བྱའ། །།
51



ལེགས་བཤད་བསྟན་བཅོས་ཕྱོགས་བསྒྲིགས།
ཕུ་ན་རེ། །ངོན་འཐོན་གྱི་ཐབས་གྱིས་བྱར་རུང་ན། བྱོས་
ཤིག། །སྲིད་དང་ནོར་གྱིས་བཤུགསུ་རུང་སྟེ། །བདག་ལ་མྱི་འཁྲེན་
བྱོས་ཤིག། །ཡོང་ནི། ལེགས་པ་ལ་མཛའ་བོར་ནུས་ན། །མཛའ་བ་
ཡིན་གྱི། །སྤྱི་ཕན་བར་མངོན་བཞིན་དུ། །ཉེས་པ་ལལུས་གྱིས། །
བཤུགས་པ་ནི། འཛའ་བ་ངན་པ་ཡིནོ། །
གཅུང་པོས་དྲིས་པ། གལ་ཏེ་མཛའ་བོས་ཉེས་པ་ཞིག་བྱུང་ན། རོགས་
རམ་དང་ཤ་ཞེན་ཇི་ཙམ་དུ་བྱའམ།
གཅེན་པོས་ལན་དུ། ངོ་སོ་ཐོན་པའི་ཐབས་ཤེས་བྱ་རུང་བ་ཡོད་ན་གྱིས་
ཤིག སྲིད་ཐབས་དང་རྒྱུ་ནོར་གྱིས་བརྗེ་ནའང་རུང་སྟེ། རང་ལ་ཆགས་ཞེན་
མེད་པར་གྱིས་ཤིག སྤྱིར་ན་བཟང་པོ་ལ་མཛའ་བོར་ནུས་ན་མཛའ་བ་ཡིན་གྱི།
མི་ཕན་པ་མཐོང་བཞིན་དུ་ཉེས་པ་ལ་ལུས་ཀྱིས་བརྗེ་བ་ནི་མཛའ་བ་ངན་པ་་་་
ཡིན་ནོ༔ ། །
ནུ་ན་རེ། །ཆི་ལཡང་ཕྲན་ཡངས་ན་བཟང་ན། །ཕྲག་དོགས་
པ་ལ་བཟང་བ་ཅི་ཡོད། །
ཕུ་ན་རེ། །རུང་མི་རུང་ལ། དོགས་པར་མ་བྱས་ན། །སྲིད་གྱི་
དཀྲུགས་མར་འགྱུར། །ཟས་ལ་དོག་པར་མ་བྱས་ན། །དུགིས་སྲོག་
ཡལ་ཏོ། ཆུང་མ་ལ་དོག་པར་མ་བྱས་ན། །རོགས་གྱུརོ། །གཚང་



ཕུ་བོས་ནུ་བོར་བཏམས་ཤིང་བསྟན་པའི་མདོ།
སྨེ་ལ་དོག་པར་མ་བྱས་ན། མྱི་ངན་པར་སྐྱེའོ། །གྲང་དྲོ་ལ་དོག་
པར་མ་བྱས་ན། །མྱི་ནད་དུ་གྱུརོ། །
གཅུང་པོས་དྲིས་པ། གང་ལའང་ཁོང་ཡངས་པ་བཟང་ན། དོགས་པ་
འཆང་བ་ལ་དགེ་མཚན་གང་ཡོད་དམ།
གཅེན་པོས་ལན་དུ། རུང་དང་མི་རུང་ལ་དོགས་པར་མ་བྱས་ན་ཁྱིམ་
སྲིད་ཀྱི་ཆག་སྒོར་འགྱུར་རོ། །ཟས་ལ་དོགས་ཟོན་མ་བྱས་ན་དུག་གིས་སྲོག་
འཕྲོག་གོ །ཆུང་མ་ལ་དོགས་ཟོན་མ་བྱས་ན་རོགས་ཟླ་འགྱུར་རོ། །གཙང་
བཙོག་ལ་དོགས་པར་མ་བྱས་ན་མི་ངན་པར་སྐྱེའོ། །གྲང་དྲོ་ལ་དོགས་ཟོན་མ་
བྱས་ན་གཅོང་ནད་ཅན་དུ་འགྱུར་རོ། །
ནུ་ན་རེ། སྟེན་དུ་ཆི་བཟང་ཆི་ངན། །
ཕུ་ན་རེ། ཉིན་པར་གྱི་སྟེན་དུ། རྫོ་བོ་དང་དཔོན་པོ་དང་
འཛངས་ཤིང་དྲང་བ་དང་། མཁས་ཤིང་དཔའ་བ་དང་། བཟོ་
ཞིང་རྩལ་ཆེ་བ་དང་། །སྙན་ངག་དང་བཀའ་གྲིམས་བཟང་ངོ། །
ནུབ་མོའི་སྟེན་དུ་ནི་ཆུང་མ་བཟངོ། །ཉིན་པར་གྱི་སྟེན་དུ། རྐུན་
མ་གཆམ་བུ་དང་རྒྱུན་མ་གཡེངས་པ་དང་། སྨྱོན་བ་དང་འཆལ་བ་
དང༌། སྔལ་མ་ཞན་པ་ངན་ཏོ། །མཚན་མོའི་སྟེན་དུ། ན་ཆུང་
ངན་ཏོ། །



ལེགས་བཤད་བསྟན་བཅོས་ཕྱོགས་བསྒྲིགས།
གཅུང་པོས་དྲིས་པ། བསྟེན་བྱར་གང་བཟང་དང་གང་ངན་ནམ།
གཅེན་པོས་ལན་དུ། ཉིན་མོའི་བསྟེན་བྱར་རྗེ་བོ་དང་། དཔོན་པོ་དང་།
མཛངས་ཤིང་དྲང་བ་དང་། མཁས་ཤིང་དཔའ་བ་དང་། བཟོ་མཁས་དང་
རྩལ་ཆེ་བ་དང་། སྙན་ངག་དང་བཀའ་ཁྲིམས་བཟང་ངོ་། །མཚན་མོའི་
བསྟེན་དུ་ནི་རང་གི་ཆུང་མ་བཟང་ངོ༌། །ཉིན་མོའི་བསྟེན་བྱར་རྐུན་མ་དང་
གཡོ་ཟོལ་ཅན། སྨད་འཚོང་མ་དང་གཡེང་བ། སྨྱོན་པ་དང་འཆལ་བ། སྔར་
མ་དང་མི་སྤུས་ཞན་རྣམས་ངན་ནོ། །མཚན་མོའི་བསྟེན་དུ་ན་ཆུང་མ་ངན་ནོ།།
ནུ་ན་རེ། །ཇོ་བོ་དང་དཔོན་པོ་ལ་གཉེན་བ། ཕན་དུ་རེ་བ་
ཞིག་ཡོད་ན། མྱུར་དུ་བྱ་བའི་རིགསཾ་མྱི་རིགས། །
ཕུ་ན་རེ། །འདི་ཡང་ཡང་དག་པར། རིག་ན་ནི། །མྱུར་དུ་བྱ་
བའི་རིགས། །མ་རྟོགས་པར་གཞན་གྱི་གསུང་ལ་མ་རྒྱུག་ཤིག། །མ་
རྟོགས་པ་མངས་ན། །བདག་གྱང་སུན། བྱམས་པ་ཡང་ཡིད་བྱུང་
ལ་འཆལ་ཆེས། གྱང་ཟེརོ། །གཆིག་དུ་ན། །ཕྲ་མར་ཡང་འགྱུར། །
གཅུང་པོས་དྲིས་པ། རྗེ་བོ་དང་དཔོན་པོ་ལ་བརྟེན་པ་ཕན་དུ་རེ་བ་
ཞིག་ཡོད་ན། མྱུར་དུ་བྱ་བར་རིགས་སམ་མི་རིགས།
གཅེན་པོས་ལན་དུ། དེ་ཡང་ཡང་དག་པ་ཡིན་ན་ནི་མྱུར་དུ་བྱ་བའི་
རིགས་སོ། །རང་གིས་མ་རྟོགས་པར་གཞན་གྱི་ཁ་རྗེས་སུ་མ་རྒྱུག་ཅིག མ་
རྟོགས་པར་བྱ་བྱེད་མང་དྲགས་ན་རང་ཡང་སུན་ཞིང་། བྱམས་པའི་མི་ཡང་
དུA



ཕུ་བོས་ནུ་བོར་བཏམས་ཤིང་བསྟན་པའི་མདོ།
ཡིད་འབྱུང་བར་འགྱུར་ཞེས་ཀྱང་ཟེར་རོ། །སྐབས་རེར་ཕྲ་མར་ཡང་འགྱུར་རོ། །
ནུ་ན་རེ། །ཕྲ་མ་མཉན་ཏཾ་མྱི་མཉན། །
ཕུ་ན་རེ། །མདོ་ཆེ་ན། གསང་སྟེ་རྗེ་གཆད་གྱི། །བྱེ་བྲག་མ་
ཕྱེད་པར་མཉན་དུ་མི་རུངོ། །
གཅུང་པོས་དྲིས་པ། ཕྲ་མ་ཉན་ནམ་མི་ཉན།
གཅེན་པོས་ལན་དུ། དོན་རྩ་ཆེ་ན་གསང་ཐབས་ཀྱིས་བརྩད་གཅོད་བྱ་
འོས་ཀྱི། དབྱེ་བ་གསལ་བོ་མ་ཕྱེད་པར་ཉན་དུ་མི་རུང་ངོ༌། །
ནུ་ན་རེ། །གྲོགས་པོ་མཛའ་བོ་མངས་ན། འགའ་དང་མཇུག་
ཏུ། མཁོན་གྱིས་ཀྱང་དོགས་ཐོག་མ་ནས། སྤྱི་མཛའ་བར་གཞུག་
དུ་ནི། །ཡིད་འཐུན་ན་ཆི་ལྟར་བྱའ༑ ༑
ཕུ་ན་རེ། །ཡོངསྣེཛིས། མཛའ་བ་ལ་ཡང་སྣང་སྟེ། །ཡོན་པོ་
ཡང་བའི་ཆོས་ལ། ཡིད་འཐུན་ཏེ། །མཛའ་བ་ནི། །མཐར་ཡང་སྤྱི་
མཁོན་གྱི་སྲིདེ། །དེ་ལྟ་བུ་དང་ནི། །ཆི་ལྟར་ཡིད་འཐུན་གྱུང་
མཛའ་བར་བྱ་བའི་སྤྱི་རིགས་སོ། དྲང་པོ་ལྕི་བའི་ཆོས་ལ། ཡིད་
འཐུན་ཏེ། མཛའ་ན་ནི། རྩོད་པར་ཡང་སྤྱི་འགྱུར་གྱིས། །མཛའ་
བ་མང་ན་ལེགས། །ཡོང་ནི། །མཛའ་བོ་ཡང། །ཚུལ་དང་སྦྱོར་ཏེ་
གྱིས་ཤིག །ཇི་ཚམ་དང་ནི། ཐོག་མ་ནས་གྱོང་མ་མཛའ་ལ། །ཐ་
55



ལེགས་བཤད་བསྟན་བཅོས་ཕྱོགས་བསྒྲིགས།
མར་ཡང་མ་འཐབ་ན་ཉེན་མེད། །མ་མཛའ་ན་ལེགས་ཤེས་སྟེ། མྱི་
མཆེད་པར་བྱར་ཡང་མྱི་རུངོ། །མཛའ་ཟི་དང་། ཆི་ནས་གྱང་མ་
རྩོད་པ་དང་གཟུངས་ཡོད་པར་གྱིས་ཤིག །ཉེས་པ་རྡུལ་གྱང་། །
བཟོད་པར་གྱིས་ཤིག། །བཟོད་པར་མ་བྱས་དང་། ཉེས་ཁོས་ཉེས། །
བརྗོད་དང་བདག་ཀྱང་སྨོས་པར་འོང་ངོ། །མྱི་ཞིག་ལེགསུ་རེ་སྟེ།
གྲོས་འདེབས་སམ། ལེགསསུ་རེ་སྟེ་བྱ་བ་ལས། །བདག་མེད་པར་
གྱུར་ཏཾ། །གདོན་ཟོསྟེ། །ཉེས་སམ། ཁོ་ནི་ལེགས་རེ་སྟེ། ཟེར་ན། །
བདགི་ཡིད་ལ་མ་བབ་པ་ལ་སྩོགསྟེ། །འདི་ལྟ་བུའི་བག་ཆིག་ན། །
ཉེས་པར་གྱུར་ཀྱང་། །ལན་ལེགས་པས། གླན་ནོ།
གཅུང་པོས་དྲིས་པ། གྲོགས་པོ་མཛའ་བཤེས་མང་དྲགས་ན། འགའ་
དང་མཐའ་མཇུག་འཁོན་གྱིས་ཀྱང་དོགས། ཐོག་མ་ནས་མི་མཛའ་བར་འཇོག་
པ་ལ་ནི་ཡིད་མཐུན་པས་ན་ཇི་ལྟར་བྱའམ།
གཅེན་པོས་ལན་དུ། སྤྱིར་ན་གང་ལ་བརྟེན་ནས་མཛའ་བོར་གྱུར་པ་ལ་
བལྟ་དགོས། འཁྱོག་པོ་མི་བརྟན་པའི་ཚུལ་ལ་ཡིད་མཐུན་ནས་མཛའ་བོར་
གྱུར་པ་ནི་མཐའ་མཇུག་མི་འཁོན་པ་མི་སྲིད་དེ། དེ་འདྲ་བ་དང་ནི་ཡིད་ཇི་
ཙམ་མཐུན་ན་ཡང་མཛའ་བར་བྱ་མི་རིགས་སོ། །དྲང་ཞིང་ནན་པའི་ཚུལ་ལ་
ཡིད་མཐུན་ནས་མཛའ་བོར་གྱུར་ན་ནི་སླར་མི་མཐུན་པར་ཡང་མི་འགྱུར་བས་
56



ཕུ་བོས་ནུ་བོར་བཏམས་ཤིང་བསྟན་པའི་མདོ། །
ན། དེ་འདྲ་བའི་མཛའ་བོ་མང་ན་ལེགས་སོ། །མདོར་ན་མཛའ་བོ་ཡང་ཚུལ་
དང་བསྟུན་ནས་སྒྲིག་པར་གྱིས་ཤིག ཐོག་མ་ནས་ཀྱང་དེ་ཙམ་གྱི་མི་ཉེ་ལ།
མཐའ་མར་ཡང་དེ་ཙམ་གྱི་མི་རྒྱང་བར་བྱས་ན་ཉེན་མེད་དོ། །མ་མཛའ་ན་
ལེགས་ཞེས་འབྲེལ་འདྲིས་མི་བྱེད་པ་ཡང་བྱར་མི་རུང་ལ། མཛའ་ཟིན་པ་དང་
ནི་ཅི་ནས་ཀྱང་མ་གྱེས་པ་དང་ཁྲེལ་གཞུང་ཡོད་པར་གྱིས་ཤིག ཉེས་པ་ཆུང་དུ་
ཡང་བཟོད་པར་གྱིས་ཤིག་ བཟོད་པར་མ་བྱས་པ་དང་ཁོས་ཉེས་སོ་ཞེས་
བརྗོད་ན་རང་ལ་ཡང་དམོད་པར་འོང་ངོ་། །མི་ཞིག་གིས་བཟང་པོ་ཡོང་བར་
རེ་ནས་གྲོས་འདེབས་པའམ། བཟང་པོ་ཡོང་བར་རེ་ནས་བྱ་བ་བྱས་པ་ལས་
རང་བརླགས་པར་གྱུར་པའམ། གདོན་གྱིས་བརླམས་ཏེ་ཉིས་པར་གྱུར་ཏམ།
ཁོས་ནི་བཟང་པོ་ཡོང་བར་རེ་བ་ཡིན་ཟེར་བ་དེ་རང་གི་ཡིད་ལ་མ་བབས་པ་ལ་
སོགས་ཏེ། འདི་ལྟ་བུའི་རིགས་ཤིག་ཡིན་ན། ཉེས་པར་གྱུར་ན་ཡང་ལན་
ལེགས་པས་འཇལ་བར་བྱའོ། །
ནུ་ན་རེ། །བདག་ལ་ཕན་བ་མྱེད་པར། །ལན་ལེགས་པར་
ཇིར་གླན། །
ཕུ་ན་རེ། །མྱི་འདི་ཡོང་གིས། བདག་ལ་ལེགསུ་དགའ་ཞིང་
སེམས་པས་ན། །ཕལ་བས་ཉེའོ། །གཏམ་རྙིང་པ་དག་ལ་ཡང་། །
ཉེས་པའི་ལན་ལེགས་པས། །གློན་བ་ཡོད་གྱི། །ལེགས་པའི་ལན་
ཉེས་པས་གློན་བ་ནི། །ཡོངས་གྱིས། སྤྱི་སྲིད་དོ། །གཆིག་ཏུ་ན།



ལེགས་བཤད་བསྟན་བཅོས་ཕྱོགས་བསྒྲིགས།
ལེགས་པར་བྱས་པ། །སྤྲོ་བ་དང་། ཡིད་བསྡུ་བར་ཡང་དགོས། །
སུས་དྲིན་བཏགས་གྱང་། བརྗེད་གྱང་། བྱར་མི་རུངོ། །དྲིན་མེད་
པར་བརྗེད་ན། །བྱས་པ་དང་། མ་བྱས་པ་འདྲ་ཞེས་ངན་དུ་ཟེར་
ཞིང་སྙིང་ནས། ཕན་པར་བྱེད་པ་མེད། །སུ་དང་འཐབས་གྱང་།
རུང་། རུང་བའི་མདོ་ལ་འཐབས་དང༌། དེ་ལས་མ་བསྒྱུར་དེ་ལས་
གླེས་ལ་མ་བོར་ཆིག། །བཅོལ་པ་ཡོད་དང་། མི་རུང་སྤྱི་ནུས་ན་ནི།
ཐོག་མ་ནས། ཆ་བརྟུལོ། །ཁས་བླངས་ན། །སྒོའི་དང་འདྲ་བར་
བྱའོ། །ལུས་ལས་ཕངས་མེད་དེ། དགའ་དང་གདོན་གང་ནས་
འོང་གཏོལ་མེད་གྱིས། །ལམ་ཉེ་རིང་གང་འགྲོ་ཡང་། བདོག་དང་
གཡོག་ཁྲིད་ཆིག། །རུང་བ་རྣམས་ལ། གནོན་ལྟ་མ་བྱེད་ཅིག །
བདགི་ལུས་ལ་ཡང་། ལེ་ལོ་བྱ་ན། །བརྩོན་གྲུས་བྱ་བ་གང་ཡོད། །
དེ་ལྟ་བས་ན། །བདགི་ལུས་ལ་ཡང་། །བདགིས་སྲི་ཞུ་བྱ་བ་ལས་
འདའ་ཡང་མྱེད་དོ། དོན་ཡོད་དེ། སྲོག་རི་བ་ཚམ་གྱི་ཚོད་ན། །
གདོད་ལུས་མྱི་ཕངས། །
གཅུང་པོས་དྲིས་པ། བདག་ལ་ཕན་པ་མེད་པར་ལན་ལེགས་པས་ཇི་
ལྟར་འཇལ་ལམ།
གཅེན་པོས་ལན་དུ། མི་དེ་སྤྱིར་ན་རང་ལ་དགའ་ཞིང་ལེགས་པར་



ཕུ་བོས་ནུ་བོར་བཏམས་ཤིང་བསྟན་པའི་མདོ། །
སེམས་པས་ན་གཞན་ལས་ལྷག་གོ །སྔར་གྱི་གཏམ་རྙིང་དག་ན་ཡང་། ཉེས་
པའི་ལན་ལེགས་པས་འཇལ་བ་ཡོད་ཀྱི། ལེགས་པའི་ལན་ངན་པས་འཇལ་བ་
ནི་སྤྱིར་ན་མི་སྲིད་དོ། །གཅིག་ཏུ་ན་ལེགས་པར་བྱེད་པ་རྣམས་ཡིད་སྤྲོ་བ་དང་།
མགུ་བར་ཡང་བྱ་དགོས་སོ། །སུ་ཞིག་གིས་དྲིན་བཏགས་ན་ཡང་བརྗེད་མི་རུང་
ངོ༌། །དྲིན་གྱིས་བསྐྱངས་པ་བརྗེད་ན། བྱས་པ་དང་མ་བྱས་པ་འདྲ་ཞེས་སྨད་
པར་བྱེད་ཅིང་། སྙིང་ཐག་པ་ནས་ཕན་པར་བྱེད་པ་མི་འབྱུང་ངོ་། །སུ་དང་
འཐབ་ནའང་རུང༌། ལུགས་དང་མཐུན་པ་ལྟར་འཐབ་པ་དང་། དེ་ལས་མ་
བསྒྱུར་དེའི་ཡན་ལག་ཀྱང་མ་དོར་ཞིག བྱ་བ་བཅོལ་བ་ཡོད་ན། མི་རུང་བ་
དང་མི་ནུས་ན་ནི་ཐོག་མ་ནས་གསལ་བར་ཤོད་དགོས་སོ། །ཁས་བླངས་ན་ ་
གང་བསྒོ་བ་དེ་དང་འདྲ་བར་བྱའོ། །ལུས་ལས་གཅེས་པ་མེད་པས་དགྲ་དང་
གནོད་པ་གང་ནས་ཡོང་ཆ་མེད་ན། ལམ་ཉེ་རིང་གང་དུ་འགྲོ་ན་ཡང་མཁོ་
བའི་རྒྱུ་ནོར་དང་གཡོག་ཁྲིད་ཅིག མཐུན་རྐྱེན་རྣམས་ལ་སྣང་ཆུང་མ་བྱེད་
ཅིག རང་གི་ལུས་ཀྱི་དོན་ལའང་ལེ་ལོ་བྱས་ན་བརྩོན་འགྲུས་ཟེར་བ་གང་ན་
ཡོད། དེ་ལྟ་བས་ན། རང་གི་ལུས་ལ་རང་གིས་གཅེས་སྐྱོང་བྱེད་པ་ལས་
འདའ་མི་རུང་ངོ༌། །དོན་སྙིང་ཆེན་པོ་རང་སྲོག་རི་བ་ཙམ་ཞིག་ཡོད་ན། གཞི་
ནས་རང་ལུས་ལ་ཕངས་པ་མེད་དོ། །
ནུ་ན་རེ། །བྲེལ་པའི་ནང་ན་ཆིས(མ)བྲེལ་ན། ནང་ན་སྤྱི་
བདེ། །
59



ལེགས་བཤད་བསྟན་བཅོས་ཕྱོགས་བསྒྲིགས་
ཕུ་ན་རེ། །སྲོག་དང་སེམས་སྤྱི་བྲེལ་ན། སྤྱི་བདེ་བའི་མཆོག་
ཡིནོ། །
གཅུང་པོས་དྲིས་པ། བྲེལ་བའི་ནང་ནས་གང་ཞིག་གིས་མ་བྲེལ་ན
ནང་ན་སྐྱེ་བོ་བདེའམ།
གཅེན་པོས་ལན་དུ། སྲོག་དང་སེམས་གཉིས་མ་བྲེལ་ན། སྐྱེ་བོ་བདེ་
བའི་མཆོག་ཡིན་ནོ། །
ནུ་ན་རེ། །སྲིད་གྱིས་བྲེལ་ན་ཚབས་མྱི་ཆེ་འམ། །
ཕུ་ན་རེ། །སེམས་གྱི་ནང་ན། སྲིད་གྱང་། འདུས་ཏེ་སེམས་
མྱི་བྲེལ་ན། །སྲིད་གྱང་བདེ་བར་འགྱུརོ། །
གཅུང་པོས་དྲིས་པ། སྲིད་ཀྱིས་བྲེལ་ན་ཚབས་ཆེ་བ་མ་ཡིན་ནམ།
གཅེན་པོས་ལན་དུ། སེམས་ཀྱི་ནང་དུ་སྲིད་ཀྱང་འདུས་པ་ཡིན་ཏེ།
སེམས་མ་བྲེལ་ན་སྲིད་ཀྱང་བདེ་བར་འགྱུར་རོ། །
ནུ་ན་རེ། །བུ་ཕོས་མོས་ཤིག་བདོག་ན་ཆི་ལྟར་བྱ། ནོར་དུ་ཆི་
བྱིན་ན། ཆེ། ། །
ཕུ་ན་རེ། །ཐབས་ནི་ཆི་ལ་ཡང་ལེགས་པར་བྱ་བའི་རིགས། །
ནོར་དུ་ནི། དྲང་ཞིང་མ་ནོར་བའི་གཞུང་བྱིན་ན། །དེ་ཚེ་སྟེ། །
སྲོག་སྲིད་གཉིས་གྱང་། དེར་འ ཏུསོ། །



ཕུ་བོས་ནུ་བོར་བཏམས་ཤིང་བསྟན་པའི་མདོ། །
གཅུང་པོས་དྲིས་པ། བུ་ཕོས་མོས་པའི་བུ་མོ་ཞིག་ཡོད་ན་ཇི་ལྟར་བྱ།
ནོར་དུ་གང་ཞིག་བྱིན་ན་ཕན་ཆེའམ།
གཅེན་པོས་ལན་དུ། ཐབས་ཤེས་ནི་གང་དང་གང་ལ་ཡང་ལེགས་པར་
བྱ་བའི་རིགས་སོ། །ནོར་དུ་ནི་དྲང་ཞིང་མ་ནོར་བའི་གཞུང་བྱིན་ན་དེ་ཆེ་བ་
ཡིན་ཏེ། སྲོག་དང་སྲིད་གཉིས་ཀྱང་དེར་འདུས་སོ། །
ནུ་ན་རེ། །ཤེས་པ་ཆི་ལྟར་བྱ། །
ཕུ་ན་རེ། ཡོངས་ནི། །མ་བསྟན་པར་ཤེས་པ་དང་། མ་
བསླབས་པར་ལོབས་པ་མྱེདེ། མཛངས་པ་ཆི་ཡང་ཤེས་པ་ཡང་། །
བསླབ་པ་ལ་ནི་འགྲུས། །བསྟན་པ་ལ་ནི་ཉན། །ལེགས་པ་ལ་ནི། །
དགྲ་ལ་ཡོད་གྱང་ལེན། །ཉེས་པ་ལ་ནི། །བདག་ལ་ཡོད་གྱང་
འདོར། །དྲང་པོར་སྟོན་པ་ལ་ནི་གཤེ་ཡང་དགའོ། །ལོག་པར་སྟོན་
པ་ནི། །བྱམས་གྱང་སྤང་ངོ༌། །དེ་ལྟ་བས་ན། །ཕ་མ་དང༌། ཕུ་ནུ་
རྒན། རབས་གྱིས་གྱོང་། །བུ་ཚ་གཞོ་ནུ་ནི། །ཤེས་པའི་ཞོ་ཤ་ཁོང་
ན་མ་ལུས། བསླབ་ཆིང་སྦྱང་བ་ལ། །ཆེད་ཆེ་བ་མྱེདོ། །དེ་ལྟ་བས་
ན། ངན་ཡང་འབྲིང་པོར་འོང་ན། །འཛངས་པ་ལྟ་སྨོས་ཀྱང་ཆི་
དགོས། །སྙིང་རྒྱུ་ཁོང་ན་ཡོད་གྱང་། མ་བསྟན་མ་བསླབས། ཆིང་
མ་སྦྱངས་ན། འཛངས་པ་ལྟ་འབྲིང་པོར་འོང་ན། །ངན་པ་ལྟ་སྨོས་



ལེགས་བཤད་བསྟན་བཅོས་ཕྱོགས་བསྒྲིགས།
གྱང་ཆི་དགོས། །དེ་ལྟ་བས་ན༑ །སླབ་པ་ཆེད་ཆེ་བར་མངོན་ནོ། །
བུས་བ་གཞོ་ནུ། རྩེ་བའི་གོར། ཡིག་རྩིས་ལ་སོགས་པ། །འཛངས་
གྱི་སྣོན་དུ་འགྲོ་བ་དང་། ཕོང་རྩལ་ལ་སྩོགས་པ། །དཔའ་བའི་
སྣོན་དུ་འགྲོ་བ། ལོབ་པར་བསླབས་པའི་རིགས། །ཡུན་དུ་ཕན་བ་
ནི། དཀའ་ཡང་བསླབ། །ཡུན་དུ་གནོད་པ་ནི། །དད་གྱང་བཏང་
ན་ཕྲལ་གྱི་ལྟ་ཆི་སྨོས། །བདགི་བུ་ཚ་བསླབ་བ་ཡང་། །དང་པོ་ནི།
སུ་བདག་ལ་བྱམས་ཤིང་འཛངས་པའི་གན་དུ་གཞན་སྟེ་བསླབ་ཆིང་
དབྱང་ངོ། །དེ་ནས་བློན་པོ་ཆེ་ཞིང་དབུལ་བའི་གན་དུ་གཞག་ཆིང་
བསླབ་སྟེ་དབྱངོ། །དེ་ནས། རུང་ཡང་དག་ན། གྲགས་པའི་ས་གར་
ཆེ་བར་གཞགོ། །གཞུང་མྱེད་ན། །ཆེ་ཞིང་མཐོ་ཡང། །དེའི་གན་
དུ་མྱྀ་གཞགོ། །གཞོན་སྐྱེས་སྟེན་ལས། །རྫུ་བ་མང་གིས། །སྤྱི་ལོག་
པ་ལ་སྲེད་པ་རྣམས་དང་། སྟེནཱ་ཆིང་མཛར་མི་གཞུག། །
གཅུང་པོས་དྲིས་པ། ཡོན་ཏན་ཤེས་པ་ཞིག་ཇི་ལྟར་བྱའམ།
གཅེན་པོས་ལན་དུ། སྤྱིར་ན་མ་བསྟན་པར་ཤེས་པ་དང་། མ་བསླབས་
པར་ལོབས་པ་ཞིག་མེད་དེ། མཁས་པ་གང་ཡང་ཤེས་པ་རྣམས་ཀྱང་བསླབ་པ་
ལ་ནི་བརྩོན་ཞིང་འགྲུས། བསྟན་པ་ལ་ནི་ཉན། ལེགས་པ་ནི་དགྲ་ལ་ཡོད་
ཀྱང་ལེན། ཉེས་པ་ནི་རང་ལ་ཡོད་ཀྱང་འདོར། དྲང་པོར་སྟོན་མཁན་ལ་ནི་
62



ཕུ་བོས་ནུ་བོར་བཏམས་ཤིང་བསྟན་པའི་མདོ། །
གཤེ་གཤེ་བཏང་ཡང་དགའ་ཞིང་། ལོག་པར་སྟོན་མཁན་ནི་བྱམས་ཀྱང་སྤངས་
པ་བཅས་ལས་བྱུང་ངོ༌། །དེ་ལྟར་ཡིན་པས་ན་ཕ་མ་དང་ཕུ་ནུ་རྒན་རབས་
རྣམས་ཀྱིས་ཀྱང་། བུ་ཚ་གཞོན་ནུ་དག་ལ་ཤེས་བྱའི་རིགས་རང་ནུས་གང་ཡོད་
ཁོང་ན་མ་ལུས་པར་སློབ་ཅིང་སྦྱོང་བ་ལས་གལ་ཆེ་བ་མེད་དོ། །དེ་ལྟར་བྱས་ན་
བྱིས་པ་གླེན་པ་ཡང་འབྲིང་པོར་ཆགས་ཐུབ་ན། རིག་པ་ཅན་ལྟ་སྨོས་ཀྱང་ཅི་
དགོས། གློ་སྙིང་ཁོང་ན་ཚང་ཡང་མ་བསྟན་མ་བསླབས་ཤིང༌། མ་སྦྱངས་པ་
ཡིན་ན་བྱིས་པ་རིག་པ་ཅན་ཡང་འབྲིང་པ་ཙམ་ལས་མི་ཡོང་བས་ན། གླེན་པ་
རྣམས་ལྟ་བཤད་ཅི་དགོས། དེ་ལྟར་དཔགས་ན་སློབ་སྦྱོང་ནི་གལ་ཤིན་ཏུ་ཆེ་
བར་མངོན་ནོ། །བྱིས་པ་ལོ་ཆུང་རྩེ་དགར་རོལ་བའི་སྐུབས་ནས། ཡིག་རྩིས་
ལ་སོགས་པ་སློབ་པ་ནི་མཛངས་པའི་ཁ་གསབ་ཏུ་འགྲོ་བ་དང་། འཕོང་རྩལ་
ལ་སོགས་པ་སློབ་པ་ཡང་དཔའ་བའི་ཁ་སྣོན་དུ་འགྲོ་བ་ཡིན་པས་བྱང་བར་སློབ་
པའི་རིགས་སོ། །རྟག་ཏུ་ཕན་པའི་རིགས་ནི་དཀའ་ངལ་ཆེ་ཡང་བསླབ་པར་བྱ་
ཞིང་། རྟག་ཏུ་གནོད་པའི་རིགས་ནི་དད་ཀྱང་སྤོང་བར་བྱས་ན་འཕྲལ་གྱི་ཕན་
གནོད་ནི་ལྟ་ཅི་སྨོས། རང་གི་བུ་ཚ་བསླབ་པའི་རིམ་པ་ལ་ཡང་། དང་པོ་ནི་
སུ་ཞིག་རང་ལ་སྙིང་ཉེ་ཞིང་ཡོན་ཏན་ཡོད་པའི་དྲུང་དུ་བཞག་ནས་བསླབ་ཅིང་
སྦྱང་བར་བྱའོ། །དེ་ནས་བློན་པོ་ཆེ་ཞིང་དབུལ་བ་ཞིག་གི་དྲུང་དུ་བཞག་སྟེ་
བསླབ་ཅིང་སྦྱང་བར་བྱའོ། །དེ་ནས་ལེགས་པར་ཐོན་ན་སྙན་པའི་གྲགས་པ་
གང་དུ་ཆེ་བའི་སར་འཇོག་གོ །ཡང་དག་པའི་གཞུང་མེད་ན་ཆེ་ཞིང་མཐོ་ཡང་
རྟའུ



ལེགས་བཤད་བསྟན་བཅོས་ཕྱོགས་བསྒྲིགས།
མི་དེ་ལྟ་བུའི་དྲུང་དུ་མི་འཇོག་གོ །གཞོན་སྐྱེས་ཀྱིས་བསྟེན་པ་ལས་མི་རྫུ་བག་
ཅན་ཕྲད་པ་མང་བས། མི་ཚུལ་མིན་ངན་སྤྱོད་ལ་སྲེད་པ་དག་བསྟེན་པའམ་
མཛའ་བར་ཡང་བྱེད་དུ་མི་འཇུག་གོ ། །
ནུ་ན་རེ། །བསླབ་པ་དང་པོ་བྱམས་པའི་གན་དུ་བཞག་པ་
དང་། ཕྱིས་བློན་པོ་ཆེ་ཞིང་དབུལ་བའི་གན་དུ་གཞག་པ། ཆེད་ཆི་
ལྟར་ཆེ། །
ཕུ་ན་རེ། །བསླབ་པ་དང་པོ་བྱམས་པའི་གན་དུ་གཞག་པ་ནི། །
བདགི་བུ་གཞོན་བས། །ལེགས་ཉེས་གཉིས་བྱེ་བྲག་མི་ཕྱེད་ལ། །བྱ་
མྱི་བྱ་དྲོད་སྤྱི་ཟིན་པས། །བདག་ལ་བྱམས་པ་ཉིད་མ་ཡིན་ན། }
འཁྱམས་ཤིང་ཁྲིན་ལ་ཐོགས་པར་འོང་གཆིག་དུ་ན་གཞོ་ནུར་གྲམ་ན།།
སྙིང་རྩ་ལ་གནོད་པ་སྐད་གྱང་བྱ། །བྱམས་འབའ་ཤིག་གིས་གྱང་སྤྱི་
ཆོག་སྟེ། །འཛངས་པ་དང་ལོབས་པའི་ས་མ་ཡིན་ན། །བསླབ་ཆིང་
བསྟན་ཏོ་ཆོག་ཐོག་ཏུ་སྤྱི་ཕེབས་མྱི་ལོབསོ། །འཛངས་པས་ནི། །ཇི་
བྱས་གྱང་། །ཐོག་ཏུ་ཕེབས་ལ། བུ་ཉིད་ཀྱང་དེའི་ཚུལ་བསླབ་པའི་
ཕྱིར་རོ། །ཐང་། གཞོན་ཞིང་ཤེད་མ་བྱེའ་བའི་ཚེ། །དེར་བསླབསྟེ། །
ལོབས་ནས། །བློན་པོ་ཆེ་ཞིང་དབུལ་བའི་གན་དུ་གཞག་པ་ནི། །
བློན་པོ་དེ་ཆེ་བ་ལས་ན། མྱི་འཛངས་མི་སྲིད། །དབུལ་བས་ན། །



ཕུ་བོས་ནུ་བོར་བཏམས་ཤིང་བསྟན་པའི་མདོ། །
དྲང་དཀན་དང་གཞུང་ཆེ་བ་དང་། འདོད་ཆུང་བ། མ་ཡིན་མྱི་
སྲིད། །བདགི་བུ་ཡང་དེའི་ལུགས་བསླབ་པའི་ཕྱིར། དེར་གཞགོ་
གཆིག་དུ་ན། དབུལ་བའི་གཡོག་བྱེད་དང་། ཇི་ལ་ཡང་། གྲོན་
ཆུང་ཞིང་། ཉུང་དུས་ཆོག་པར་ཤེས་ན། །བླ་འོག་གཉིསུ། ཆི་བྱ་
འང་བདེ་བར་འོངོ། །སྟན(སྙན）ངག་ལ་སྩོགས་པ། ཡི་གེ་བཟང་
པོ་འཆང་ཞིང་། གློག་ཏུ་བཆུག་ན། འཛངས་གྱི་སྣོན་དུ་རུངོ། །ཚ་
བོ་དང་བུ་བདགི་ཕྱི་ན་འདུག་ན། ནམ་ཞིག་མཁོན་མ་ལུས་པར། །
མཚུངས་པར་བྱ་བའི་རིགས། །
གཅུང་པོས་དྲིས་པ། སློབ་པའི་དུས་ཐོག་མར་རང་ལ་སྙིང་ཉེ་ཞིང་ཡོན་
ཏན་ཡོད་པའི་དྲུང་དུ་འཇོག་པ་དང་། དེ་ནས་བློན་པོ་ཆེ་ཞིང་དབུལ་བའི་
དྲུང་དུ་འཇོག་པ་ལ་རྒྱུ་མཚན་གང་ཡོད་དམ། །
གཅེན་པོས་ལན་དུ། སློབ་པའི་དུས་དང་པོ་རང་དང་སྙིང་ཉེ་བའི་དྲུང་
དུ་འཇོག་པ་ནི། རང་གི་བུ་ལོ་ཆུང་བས་བཟང་ངན་གྱི་དབྱེ་བ་འབྱེད་མི་ཤེས་
ལ། བྱ་དང་མི་བྱ་ཚོད་ཀྱང་མི་ཟིན་པས་གལ་ཏེ་རང་དང་སྙིང་ཉེ་ཤོས་ཤིག་མ་
ཡིན་ན། འཆལ་ཞིང་ཁྲིམས་ལ་ཐོགས་པའང་འོང་སྲིད། གཅིག་ཏུ་ན་ཆུང་
དུས་འཁྱམས་ན་སྙིང་རྩ་ལ་གནོད་པ་ཞེས་ཀྱང་གྲགས། སྙིང་ཉེ་བ་ཁོ་ནས་ཀྱང་
མི་ཆོག་སྟེ་མཁས་ཤིང་བྱང་བ་ཐོན་པའི་ས་མ་ཡིན་ན་བསླབས་ཤིང་བསྟན་པ་་་



ལེགས་བཤད་བསྟན་བཅོས་ཕྱོགས་བསྒྲིགས།
རྣམས་གནད་དུ་མི་འཁེལ་ལ། ལེགས་པར་མི་ཤེས་སོ། །མཁས་མཛངས་ལྡན་
པས་ནི་གང་ཞིག་བསླབས་ཀྱང་གནད་དུ་འཁེལ་བ་ཡིན་པས་བུ་ཉིད་ཀྱང་དེའི་
ཚུལ་སློབ་པའི་ཕྱིར་རོ། །ན་ཚོད་ཕྲ་ཞིང་མནོ་མི་ཤེས་པའི་དུས་སུ་དེ་ལྟ་བུར་
བསླབས་ཤིང་བྱང་ནས། བློན་པོ་ཆེ་ཞིང་དབུལ་བའི་དྲུང་དུ་འཇོག་པ་ནི།
བློན་པོ་དེ་ཆེ་བའི་རྒྱུ་མཚན་ལས་ནི་མི་མཛངས་པ་འོང་མི་སྲིད་ཅིང་། དབུལ་
བ་ལས་ནི་དྲང་ཤུགས་དང་ཁྲེལ་གཞུང་ཆེ་ཞིང་། འདོད་པ་ཆུང་བ་བཅས་ཤིག་
མ་ཡིན་པ་མི་སྲིད་པས་ན། རང་གི་བུ་ཡང་དེའི་ཚུལ་ལུགས་སློབ་པའི་ཕྱིར་དེ་
ལྟ་བུར་འཇོག་པ་ཡིན་ནོ། །གཅིག་ཏུ་ན་དབུལ་བའི་གཡོག་གྱིས་དང་གང་
ལའང་གྲོན་ཆུང་ཞིང་ཉུང་ངུས་ཆོག་ཤེས་པ་ཡིན་ན། གོང་ངམ་འོག་གཉིས་
གང་དུ་བྱ་བ་བྱེད་ཀྱང་བདེ་བར་འོང་ངོ་། །སྙན་ངག་ལ་སོགས་པ་ཡི་གེ་བཟང་
པོ་འཆང་ཞིང་ཀློག་ཏུ་བཅུག་ན་མཛངས་པའི་སྣོན་མར་འགྱུར་རོ། །ཚ་བོ་དང་
བུ་རྣམས་རང་གི་ཤུལ་དུ་ལུས་སྐབས་ནམ་ཡང་ཞེ་འཁོན་མི་སྐྱེ་བ་མཚུངས་པར་
བྱ་བའི་རིགས་སོ། །
ནུ་ན་རེ། །བྲན་ཀོལ་ཡང་མཚུངས་པར། བྱའམ། །
ཕུ་ན་རེ། །ཁོ་ན་ཉིད་གྱི་སྐལ་བ་གུད་ན་ཡོད་པས། ཡོང་
གིས་དེ་ལ་མྱི་རེ་སྟེ། །ཤས་མ་བྱིན་ཡང་། །མཁོན་མྱུདོ། །བུ་ཚ་
ཞིག་ཕ་ཁུའི་ཕྱི་ན་འདུག་ན། །ནམ་དུ་འང་ངན་དུ་དོགས་པའི་ཕྱིར།
བཏམས་ཤིང་བཆོས་པ་དང༌། སྤྲོས་ ཤིང་གཞུས་པ་མཁོན་དུ་



ཕུ་བོས་ནུ་བོར་བཏམས་ཤིང་བསྟན་པའི་མདོ། །
བྱར་མི་རུངོ། །ཕ་ཁུ་དང་ཕ་མ་ལས་མ་བསམསྟེ། །ཉེས་པ་ཞིག་
རྡུལ་ན། །གཞན་ལ་བརྗོད་པའི་མྱི་རིགས། །བརྗོད་དང་གཉིས་ཀ་
ཁྲེལ་བར་འོངོ། །
གཅུང་པོས་དྲིས་པ། བྲན་ཁོལ་དག་ལའང་མཚུངས་པར་བྱའམ།
གཅེན་པོས་ལན་དུ། ཁོ་ལ་རང་ཉིད་ཀྱི་སྐལ་བ་གུད་ན་ཡོད་པས།
སྤྱིར་ན་དེ་ལྟ་བུའི་རེ་བ་མི་བྱེད་དེ། བཅའ་ཤས་མ་བྱིན་ན་ཡང་ཞེ་འཁོན་མེད་
དོ། །བུ་ཚ་ནི་ཕ་ཁུའི་ཤུལ་དུ་ལུས་ན། རྟག་ཏུ་ངན་པར་འགྱུར་གྱིས་དོགས་
པའི་ནན་ཏན་གྱིས་གདམས་ཤིང་བཅོས་ཐབས་དང་། གཤེ་གཤེའམ་ཉེས་རྡུང་
བཏང་བ་སོགས་ལ་འཁོན་འཛིན་བྱར་མི་རུང་ངོ་། །ཕ་ཁུ་དང་ཕ་མ་ལ་སོགས་
པས་བསམ་གཞིག་མ་བྱས་པའི་ཉེས་པ་ཞིག་ཡོད་ན། མི་གཞན་ལ་བརྗོད་པར་
མི་རིགས་སོ། །གལ་ཏེ་བརྗོད་ན་གཉིས་ཀ་ལ་ཁྲེལ་བ་འོང་ངོ༌། །
ནུ་ན་རེ། །ཕུ་ནུ་བོ་ལ། བཏམས་གྱང་སྤྱི་ཉན། བཆོས་གྱང་
མྱི་འགྱུར་ན། ཆི་ལྟར་བྱའ། །
ཕུ་ན་རེ། །འདི་ན། །མ་ཉེས་པར་སྟམས་ལས་ཆད་པ་དང་།
སྲོག་སྲིད་གྱི་དགྲ་ཡང་འདི་ལྟ་བུ་ལས་འབྱུང་གིས། ངོ་སློག་ཡོད་
པར། བྱས་ལ་མྱུར་དུ། འགོང་ཐོད་དུ། དབྱུང་བའི་རིགསོ།
གཅུང་པོས་དྲིས་པ། ཕུ་བོས་ནུ་བོ་ལ་གདམས་ཀྱང་མི་ཉན། བཅོས་
67



ལེགས་བཤད་བསྟན་བཅོས་ཕྱོགས་བསྒྲིགས།
ཀྱང་མི་འགྱུར་ན་ཇི་ལྟར་བྱའམ།
གཅེན་པོས་ལན་དུ། འདི་ན་མ་ཉེས་ཁག་གཡོག་གི་ཉེས་ཆད་དང་།
སྲོག་དང་སྲིད་ལ་གནོད་པའི་དགྲ་ཡང་འདི་ལྟ་བུ་ལས་འབྱུང་བས་ན། ངོ་
བཟློག་ཕོད་པར་གྱིས་ལ་མྱུར་བར་རྒྱང་རིང་དུ་འབུད་པར་རིགས་སོ། །
ནུ་ན་རེ། །གཉེན་བྱ་ན་ཆི་ལྟར་བྱ། ། །
ཕུ་ན་རེ། །མནའ་མ་བླངས་ན། །མནང་དང་འཛངས་བདམོ། །
དེར་ཡང་སྤྱི་ལྡན་ན། །མནང་དོམ་ཤིག མག་པ་བདམ་དུ་ཡོད་ན། །
འཛངས་ཕྱུག་གཉིས་དོམ་ཤིག
གཅུང་པོས་དྲིས་པ། གཉེན་སྒྲིག་ན་ཇི་ལྟར་བྱའམ།
གཅེན་པོས་ལན་དུ། མནའ་མ་ལེན་ན། རྒྱུ་ནོར་དང་མཛངས་སྤྱོད་
གཉིས་ལྡན་གདམ་པར་བྱའོ། །དེ་ཡང་མ་འཛོམས་ན་རྒྱུ་ནོར་འདེམས་ཤིག
མག་པ་འདེམ་ན་མཛངས་ཕྱུག་གཉིས་ལྡན་འདེམས་ཤིག
ནུ་ན་རེ། །ཆུང་མའི་ཁ་བཞིན་ཆེད་ཆེ་འོ་ཆུང་། །
ཕུ་ན་རེ། །མ་འོས་པ་མ་ཡིན་ན། །བཟང་བ་ནི་ཕྲལ་དུ་
དགར་ཟདོ། །ཆུང་མ་སྡུག་ནི་བཙལ་དུ་རྙེད་གྱི། །བུ་ངན་པ་ནི་
བརྗེར་མྱུདོ།
གཅུང་པོས་དྲིས་པ། ཆུང་མའི་ངག་བཞིན་ཉན་པ་གལ་ཆེའམ་ཆུང་།
68



ཕུ་བོས་ནུ་བོར་བཏམས་ཤིང་བསྟན་པའི་མདོ།
གཅེན་པོས་ལན་དུ། གལ་ཏེ་མ་འོས་པ་མ་ཡིན་ན། བཟང་བ་ནི་
འཕྲལ་མར་ཟུར་དུ་བཀར་ནས་ཉན་པར་ཟད་དོ། །ཆུང་མ་ཡིད་དུ་འོང་བ་ནི་
བཙལ་ན་རྙེད་ཀྱང་། བུ་ངན་པ་ནི་གཞན་དང་བརྗེ་རྒྱུ་མེད་དོ། །
ནུ་ན་རེ། །ཕ་ལ་ཆེན་ཆུང་གཉིས་ཞིག་ཡོད་ན། །བདགིས་ཕ་
ལྟར་བྱས་ན་ནི། མའི་ཡིད་དང་འགལ། །མའི་ཡིད་ལྟར་བྱས་ན་ནི།
ཕའི་ཡིད་དང་འགལ་ན། །ཐབས་ཆི་ལྟར་བྱ།
ཕུ་ན་རེ། །ཡིད་གཆིག་པས། །བསྡུམ་དགོས་སྟེ་བདགིས་གྱང་།
མ་དང་མ་ཡར་མོ་གཉིས་སྡུག་ཏུ་གོ་མཉམ་བར་བྱ་དགོསྟེ། །ཡུས་མ་
ཡུས་ལ་ལྔ་དྲང་པོར་བྱས་ལ། །ཆེན་ཆུང་ནི། །ཆོས་གྱིས། །རིགསྟེ། །
ངོ་མཉམ་བ་ལས་ལྷག་པར། སྤྱི་དགོས་པར། བསམས་ལ། །སྨད་
གྱིས་གྱང་། ཆུ་ཚད་མེད་པའི། །གསག་བྱས་སྟེ་སྤྱི་དགའ་བར། །
མ་གྱུར་བའི་ནད་བསལ་ལ། །སོ་སོ་ནས། །དང་བསྐྱེད་དེ། །ཡིད་
དང་འཐུན་བར་བྱས་ན། །གང་གི་ཡིད་དང་མི་འགལ་ཏེ། །ཀུན་
ལ་བདེའོ། ། །
གཅུང་པོས་དྲིས་པ། ཕ་ལ་བཟའ་ཟླ་ཆེན་ཆུང་གཉིས་ཡོད་ན། བདག་
གིས་ཕའི་ཡིད་ལྟར་བྱས་ན་ནི་མའི་ཡིད་དང་འགལ། མའི་ཡིད་ལྟར་བྱས་ན་ནི་
བའི་ཡིད་དང་འགལ་ན་ཐབས་ཇི་ལྟར་བྱའམ།
69



ལེགས་བཤད་བསྟན་བཅོས་ཕྱོགས་བསྒྲིགས།
གཅེན་པོས་ལན་དུ། བློ་གཅིག་སེམས་གཅིག་གིས་འདུམ་ཐབས་བྱ་
དགོས་ཏེ། རང་ངོས་ནས་ཀྱང་མ་དང་མ་ཡར་གཉིས་གོ་བབ་མཉམ་པར་བྱ་
དགོས། བདེན་མི་བདེན་ལ་ལྟ་དྲང་པོར་བྱེད། ཆེན་ཆུང་ནི་སྲོལ་ལ་དར་བས་
བཏང་སྙོམས་བྱ་བ་ལས་ལྷག་པ་མ་མཆིས་པར་བསམ་ལ། སྨད་པའི་འོས་ཚད་
ཀྱང་མེད་པ་ན་ངོ་དགའ་བྱས་ཏེ་མི་དགའ་བར་མི་འགྱུར་བས་སེམས་ནད་་་་་་
བསལ་ལ། སོ་སོར་དང་བ་འདྲེན་པའི་ཡིད་དང་མཐུན་པར་བྱས་ན། ཕྱོགས་
གང་གི་བློ་དང་ཡང་མི་འགལ་ཏེ་ཀུན་ཀྱང་བདེའོ། །
ནུ་ན་རེ། །དེ་ལྟར་རུང་ན། །རབ་དུ་ལྔ་ལེགས། དེ་ལྟར་མ་
རུང་ན། གང་གི་ཡིད་དང་འཐུན་བར་བྱ།
ཕུ་ན་རེ། །བུ་ལ་ཕ་དབང་ཆེས། ཕའི་ཡིད་དང་འཐུན་བར་
བྱོས་ཤིག། །འོན་ཏང་དུམ་བ་ཞར་གྱིས་འབྱུངོ། །
གཅུང་པོས་དྲིས་པ། དེ་ལྟར་ཐུབ་ན་རབ་ཏུ་ལེགས་ཀྱང་། མ་ཐུབ་ན་
སུའི་ཡིད་དང་མཐུན་པར་བྱའམ། །
གཅེན་པོས་ལན་དུ། བུ་ལ་ཕ་དབང་ཚེ་བས་ཕའི་ཡིད་དང་མཐུན་པར་
གྱིས་ཤིག འོན་ཀྱང་འདུམ་ཐབས་ནི་ཞར་ལ་འབྱུང་ངོ༌། །
ནུ་ན་རེ། །མནའ་མ་སྨྱུག་མོ་དང་རྩོད་པ་ཇི་ལྟ་བུར་བྱ། །
ཕུ་ན་རེ། །འདི་ལྟ་བུ་མང་སྟེ། །ཆོས་གྱིས་སྲིད་པའི་ཕྱིར། །
གཉེན་བྱསྟེ། །མནའ་མ་བླངས་པ་ལ་གྱོས་སྒྱུག་གིས། །གང་



ཕུ་བོས་ནུ་བོར་བཏམས་ཤིང་བསྟན་པའི་མདོ། །
བསྒྲན་བང་བརྒྱད་པའི་མྱི་རིགསོ། །གྱི(ན)། །བཏམས་ཤིང་། །
བསྟན་པའི་རིགས། །མནའ་མས་གྱོང་། །གྱོས་སྒྱུག ཕ་མའི་གོ་ལ། །
བསྐྲུན་ཆིང་འཁྱལ་བའི་མྱི་རིགས་ཀྱི། །བཙུན་ཞིང་རིམ་པ་ཡོད་
པར་བསམསྟེ། །རིམ་འགྲོ་ཆེར་བྱ་འོབ(བའི)རིགས། །འདི་ལྟར་
བྱས་ན། །རྩོད་པ་ཆེ་ལས་འབྱུང་། །བུ་ཁྱོར་དགོས་པ་ནི; །སྡུག་
པར་བྱས་ལ། །ཁོ་ལ་མྱེད་དུ་མི་རུང་བའ། །ཕ་མ་དགྲར་བླངསྣ།
མ་ནོར་ཏམ། །གཆིག་གིས་གཆིག་ཐུབ་གྱང་། ལེགས་པ་མ་ཡིན། །
ཉེས་པར་མངོནོ། །ཡོངསྣེ། །གཞོན་བའི་ཚེ། མནའ་མ་བྱས། །
རྒས་པའི་ཚེ་སྒྱུག་མོ་སྟེ། །མྱི་ཆིགི་ཚེ་ལ། །རྣམ་པ་གཉིས་བྱས་མྱོང་
བས། །བདགི་ཉམས་ལས་བསམས་ཀྱང་། །མངོན་བའི་རིགས། །
ཕ་བུ་གཉིས་གྱིས། །དྲང་པོ་རིགས་པ། །སོ་སོར། ཆུད་པར།
བྱས་ན། །རྩོད་པ་ཆདོ། །གཏང་བ་དང་ཡུལ་གྱིས་བསྐལ་བའི་
ཐབས་ཤིག་ནི། ཡོད་མོད་གྱི། དེ་ནི། །དྲང་པོར་མ་ནོར་པར། །།
ནུས་པ་མ་ཡིནོ། །
གཅུང་པོས་དྲིས་པ། མནའ་མ་དང་ཨ་མ་རྩོད་ན་ཇི་ལྟར་བྱའམ།
གཅེན་པོས་ལན་དུ། འདི་ལྟ་བུ་ནི་མང་སྟེ་རང་ཤུགས་སུ་འབྱུང་བའི་
ཕྱིར་རོ། །གཉེན་བསྒྲིགས་ནས་མནའ་མར་བླངས་པ་ལ་བུའི་ཕ་མས་ཀྱང་ཐད་



ལེགས་བཤད་བསྟན་བཅོས་ཕྱོགས་བསྒྲིགས།
ཀར་ཚིག་ངན་པས་གཤེ་གཤེ་གཏོང་བ་མི་རིགས་སོ། །གནས་ལུགས་བཤད་
ནས་བླང་དོར་སྟོན་པར་བྱའོ། །མནའ་མས་ཀྱང་བུའི་ཕ་མར་རང་གི་ཕ་མའི་
གནས་བབ་ཏུ་བཀུར་བ་ལས། འདྲ་མཉམ་ལྟ་བུས་གང་བྱུང་བརྗོད་པ་མི་
རིགས་ཤིང་། ཡ་རབས་གོ་རིམ་ཡོད་པར་བསམ་གཞིག་བྱས་ཏེ་གུས་ལྡན་
ཞབས་འགྱུར་གང་ལེགས་སྒྲུབ་པར་རིགས་སོ། །དེ་ལྟར་བྱས་ན་རྩོད་པ་གང་
ལས་འབྱུང༌། བུ་ལ་དགོས་པ་ནི་ཚིམས་པར་བྱས་ན། རང་ལ་མེད་དུ་མི་རུང་
བའི་ཕ་མ་དགྲར་བསླངས་ན་མ་ནོར་རམ། འདི་རིགས་གཅིག་གིས་གཅིག་
ཐུབ་ཀྱང་ལེགས་པ་མ་ཡིན་ཏེ་ཉེས་པར་མངོན་ནོ། །སྤྱིར་ནི་གཞོན་པའི་དུས་
སུ་མནའ་མ་བྱས་ཤིང་། རྒས་པའི་ཚེ་ན་སྨྱུག་མོ་སྟེ། མི་ཚེ་གཅིག་ལ་བགོ་
སྐལ་གཉིས་མྱོང་བ་ཡིན་པས་རང་གི་ཉམས་ཐོག་ནས་བསམ་ནའང་རྟོགས་པའི་
རིགས་སོ། །ཕ་བུ་གཉིས་ཀྱིས་དྲང་པོ་དང་། འོས་ཤིང་རིགས་པ་སོ་སོར་ཁོང་
དུ་ཆུད་པར་བྱས་ན་རྩོད་པའི་རྒྱུན་འཆད་པར་འགྱུར་རོ། [ཐ་དད་བྱེད་པ་
དང་ས་ཐག་རིང་པོར་ཁ་གྱེས་པའི་ཐབས་ཤིག་ཡོད་མོད་ཀྱང་། དེ་ལ་དྲང་
ཞིང་མ་ནོར་བའི་ནུས་པ་མི་ལྡན་ནོ། །
ནུ་ན་རེ། །ཆུང་མ་དང་ཧ་ཆང་མཛའ་ཆེས་ན་ནི། །གཞན་
གྱིས་གྱང་ཁྲེལད། །སྣང་བར་བྱར་ནི། །མོའང་ཡིད་དུ་འོང་དགུ་
བྱེད་ན། ཆི་ལྟར་བྱ། ། །
ཕུ་ན་རེ། །ཆི་ལྟར་ཡིད་དུ་འོང་བ་ལ་སྣང་སྟེ། །ལེགས་པའི་
72.



ཕུ་བོས་ནུ་བོར་བཏམས་ཤིང་བསྟན་པའི་མདོ། །
ཡིད་དུ་འོང་བ་བྱེད་ན། མཛའ་ཞེས། གཞན་གྱིས་མི་ཁྲེལ་གྱིས། །
མོས་མ་ཉེས་པར། དཔྱས་གྱིས་དོགས་པའི་ཕྱིར་སྤང་བའི། ག་ལ་
རིགསོ། །གཞུང་གིས་ལེགས་པ་མ་ཡིན་ན། །ཡིད་དུ་ཆི་ལྟར་འོང་
ཡང་། འཐུན་བར་མ་བྱེད་ཚིག མོས་མ་ཉེས་དང་། སྣ་འགའ།
བདགི་སེམས་དང་མ་འཐུན་པའི་ཕྱིར། བདག་ལ་དབང་ཡོད་ཆེས།
དངན་སྡང་དུ་མ་སྡང་ཤིག། །
གཅུང་པོས་དྲིས་པ། ཆུང་མ་དང་ཧ་ཅང་མཛའ་ཆེས་དྲགས་ན་ནི།
གཞན་གྱིས་ཀྱང་འཕྱ། སྡང་བར་བྱེད་པ་ལ་ནི་མོ་ཡང་སྙིང་དུ་སྡུག་གུ་བྱེད་ན་
ཇི་ལྟར་བྱའམ།
གཅེན་པོས་ལན་དུ། སྙིང་དུ་སྡུག་པའི་རྒྱུ་རྐྱེན་ལ་བལྟ་དགོས་པ་སྟེ།
ལེགས་ཕྱོགས་ནས་སྙིང་དུ་སྡུག་པ་ཡིན་ན་ནི། མཛའ་དྲགས་ཞེས་གཞན་གྱིས་
འཕྱ་མི་སྲིད་ལ། ཆུང་མས་ཉེས་པ་མིན་བཞིན་དུ་གཞན་གྱི་འཕྱ་དམོད་ལ་
དོགས་ནས་སྤོང་བ་ནི་ག་ལ་རིགས་སོ། །ཡང་ལུགས་ལྟར་ལེགས་པའི་ཕྱོགས་མ་
ཡིན་ན་ནི་སྙིང་དུ་ཇི་ཙམ་སྡུག་ཀྱང་མཐུན་པར་མ་བྱེད་ཅིག དེ་མིན་ཆུང་མས་
མ་ཉེས་པར་བྱ་བ་འགའ་ཞིག་རང་གི་འདོད་བློ་དང་མ་མཐུན་པར་བརྟེན་ནས།
རང་ལ་དབང་ཡོད་སྙམ་སྟེ་བརྙས་བཅོས་ཀྱི་སྡང་ཟུག་མ་བྱེད་ཅིག
ནུ་ན་རེ། །ནོར་གྱི་དྲོད་ཆིས་གཟུང་།



ལེགས་བཤད་བསྟན་བཅོས་ཕྱོགས་བསྒྲིགས།
ཕུ་ན་རེ། །ཆོག་ཤེས་པས་དྲོད་གཟུངོ།
གཅུང་པོས་དྲིས་པ། རྒྱུ་ནོར་གྱི་ཚོད་གང་གིས་གཟུང་ངམ། །
གཅེན་པོས་ལན་དུ། ཆོག་ཤེས་ཀྱི་བསམ་པས་ཚོད་གཟུང་བར་བྱའོ། །
ནུ་ན་རེ། །ཆི་ཚམ་ན་ཆོག། །
ཕུ་ན་རེ། །ལྟོ་མ་བཀྲེམ་རྒྱབ་མ་གྲང་། །ཆུ་ཤིང་ལ་མ་བབ། །
རྐང་མ་ཆད་ནཆོག་ཤེས་སྟེ། །འདི་རྣམས་འབྱོར་ན། ཕྱུག་ལ་བདེ་
བ་ཡིནོ། །འདི་ལས་ལྷག་པའི་ནོར་བདོག་པ་ནི། །བདེ་ཞིང་ཕྱུག་
པ་མ་ཡིནོ། ནོར་གྱིས། །བདག་འཁོལ་ཏེ། ནོར་དགྲར་ལྡངོ། །
གཅུང་པོས་དྲིས་པ། ཇི་ཙམ་གྱིས་ཆོག་ཤེས་པར་བྱའམ།
གཅེན་པོས་ལན་དུ། ཟས་ཀྱིས་གྲོད་པ་མ་རྟོགས་པ་དང་། གོས་ཀྱིས་
ལུས་མ་གྲང་བ། རང་གིས་ཆུ་ལེན་དང་ཤིང་འཐུ་བྱ་མི་དགོས་པ། རྐང་
ཐང་མར་འགྲོ་མི་དགོས་པ་བཅས་བྱུང་ན་ཆོག་ཤེས་པར་བྱ་སྟེ། འདི་རྣམས་
འཛོམས་ན་ཕྱུག་ལ་བདེ་བ་ཡིན་ནོ། །དེ་ལས་ལྷག་པའི་ནོར་ཡོད་པ་ནི་བདེ་
ཞིང་ཕྱུག་པ་མ་ཡིན་ཏེ་རང་ཉིད་རྒྱུ་ནོར་གྱི་བྲན་གཡོག་ཏུ་འགྱུར་ཏེ། རྒྱུ་ནོར་
དགྲ་རུ་ལང་བ་འོང་ངོ༌། །
ནུ་ན་རེ། །དེས་ཆོག་ནི། །གོས་ཟས་གྱང་ངན་ཆེས་ལ། །བྲན་
དང་ཕྱུགས་གྱང་ཉུང་མ་ཆེས་སམ།༠།



ཕུ་བོས་ནུ་བོར་བཏམས་ཤིང་བསྟན་པའི་མདོ༑
ཕུ་ན་རེ། །ཡོང་དཔག་པ་ཡང་འོག་མ་ལ་བལྟས་དང་།
བདག་བས་དབུལ་བས་བྱང་ཆུས་ན། །བདག་ཇིས་མྱི་ཆོག། །
ལྟག(ལྷག》མ་ལས་བལྟས་ན་ནི། །ཆོག་པའི་མཐའ་ཡང་མྱེདེ། །
རྒྱལ་པོ་ཡང་ཆོག་མྱི་མཁྱེན་ན། ཧ་ཆང་དེ་ལྟ་བུར། །འདོད་ཆེ་སྟེ། །
དཔག་པའི་དྲོད་ཆིག་མ་རིག་དང་། སྲོག་སྲིད་གཉིས་ལ་དམའ་འོ། །
གོས་ཟས་ནི། །དྲོས་པ་དང་འདྲངས་པ་གཉིས་དགོས་པར་ཟདེ། །
ཐ་མལ་པས། །དྲོས། ཤིང་འདྲངས་པས་མ་ཆོག། །བྲན་དང་
ཕྱུགས་གྱང་། ངན་ལས་ལ་མ་བབ། རྐང་གིས་མ་སོང་བས་ཆོགོ། །
གྱི་ན། །ཡུལ། དང་ཁྱུ་ནི་རྒས་པ་ལྟ། །བདག་ལ་མེད་དུ་མི་རུང་བ་
ཆི་ཡོད། །མྱིའི་དཔོན་པོ་བྱ་ན། །འདི་ལྟ་བུ། འདོད་པའི་གྲངས་
མངསྣ། །འདོད་པའི་མུ་སྐྱེའོ་འདོད་པའི་མུ་སྐྱེས་དང་། །ཡོན་པོ་
མྱི་སྙོམས་པ་ཡང་། འདི་ལས་འོང་ངོ། །རྗེ་བློན་གྱིས་བདགི་ཞོ་ཤ་
དང་སྦྱར་ཏེ། ནོར་མ་བྱིན་བར། ནོར་རྙེད་པ་ནི། །སྒྱུ་དང་ཐབས་
གྱིས། བརྒལ་ཏེ། །འོག་མ་ལས་མ་ཕྲོགསྣ། ནོར་དང་སྤྱི་འོང་བ་ལ། །
བལྟས་ན། དཔོན་པོ་བྱེད་ཆིང་། དབུལ་བ་ནི་ལེགས་པའི་མགོ་
ཆེའོ། །
75



ལེགས་བཤད་བསྟན་བཅོས་ཕྱོགས་བསྒྲིགས།
གཅུང་པོས་དྲིས་པ། དེ་ཙམ་གྱིས་ཆོག་ན་ཟས་གོས་སྐྱོ་དྲགས་ལ། བྲན་
འཁོར་དང་ཕྱུགས་རིགས་ཀྱང་ཉུང་དྲགས་པ་མ་ཡིན་ནམ།
གཅེན་པོས་ལན་དུ། སྤྱིར་བསྡུར་བ་ཡང་འོག་རིམ་ལ་ལྟོས་དང་། རང་
ལས་དབུལ་བས་ཀྱང་འཁྱོལ་ན། རང་ལ་དེས་མི་ཆོག་པ་ཅི་ཡོད་དམ། གོང་
རིམ་ལ་བསྡུར་ན་ནི་འདི་ཙམ་གྱིས་ཆོག་ཅེས་པའི་མཐའ་ཡང་མེད་དེ། རྒྱལ་པོ་
ཡང་ཆོག་ཤེས་མི་མཁྱེན་ན་ཧ་ཅང་དེ་ལྟ་བུར་འདོད་པ་ཆེ་དྲགས་ཏེ་དཔག་པའི་
ཚད་ཅིག་མ་མཆིས་པ་དང་། སྲོག་དང་སྲིད་ལའང་དམའ་འབེབ་བོ། །གོས་
དང་ཟས་གཉིས་ནི་ལུས་དྲོས་པ་དང་ལྟོ་བ་འགྲངས་པ་ཞིག་ལ་དགོས་པ་ཙམ་དུ་
ཟད་དེ། ཕལ་པ་ལྟར་དྲོས་ཤིང་འགྲངས་པ་ཙམ་གྱིས་མི་ཆོག་པ་གང་ཡོད་དམ།
བྲན་འཁོར་དང་ཕྱུགས་རིགས་ཀྱང་། ངན་ལས་བྱ་མི་དགོས་པ་དང་། རྐང་
ཐང་དུ་འགྲོ་མ་དགོས་ན་དེས་ཆོག་གོ །མི་རྣམས་གྱི་ནར་ཡུལ་དུ་འཚོ་བ་དང་
ཁྱུ་ན་རིམ་གྱིས་རྒས་པ་ལྟར་རང་ལ་མེད་དུ་མི་རུང་བ་གཞན་ཅི་ཞིག་ཡོད།
མིའི་དཔོན་པོ་བྱ་ན་འདི་ལྟ་བུ་འདོད་པའི་རྣམ་གྲངས་མང་དྲགས་ཚེ་འདོད་པ་
རྒྱ་ཆེར་སྐྱེའོ། །འདོད་པ་རྒྱ་ཆེར་སྐྱེས་ན་མི་དྲང་ཞིང་། མི་སྙོམས་པ་ཡང་འདི་
ལས་རང་ཤུགས་ཀྱིས་འོང་ངོ༌། །རྗེ་བློན་གྱིས་རང་གི་ནུས་པ་དང་བསྟུན་པ་
ལས། རྒྱུ་ནོར་མ་བྱིན་པར་རྒྱུ་ནོར་རྙེད་པ་ནི། གཡོ་སྒྱུ་དང་ཐབས་ངན་
སྤྱད་དེ་འོག་མ་དག་ལས་མ་ཕྲོགས་ན། ནོར་དང་རྒྱུ་མི་འོང་བ་ལ་བལྟས་ན།
དཔོན་པོ་བྱེད་ཅིང་དབུལ་བ་ནི་ལེགས་པའི་ཕུལ་དུ་བྱུང་བ་ཡིན་ནོ། །
76



ཕུ་བོས་ནུ་བོར་བཏམས་ཤིང་བསྟན་པའི་མདོ།
ནུ་ན་རེ། །ཧ་ཆང་དབུལ་ཆེས་ན། །རེས་འགའ་བཞག་གྱ་
དགོསྣ་ཆིས་བྱ། །
ཕུ་ན་རེ། །ཡོངསྣེ། །འཛངས་པ་དྲང་པོས་བཞག་ན། །
གཞགི་ར་བའོ། །དཔའ་བོ། །ཐབས་མཁས་པས་བཞག་ན།
བཞགི་རབ་འོག་འོ། །བརྟན་པོ་གཟུང་ཐུབ་པས་བཞག་ན། །
བཞགི་འབྲིང་བ་འོ། །རྣོན་མ་ནོར་དང་གོས་གྱིས། བཞག་པ་ནི། །
བཞགི་མཐའ་མ་འོ། །
གཅུང་པོས་དྲིས་པ། ཧ་ཅང་དབུལ་དྲགས་ན། རེས་འགའ་ཤུལ་
བཞག་འདྲ་དགོས་ན་ཇི་ལྟར་བྱའམ། །
གཅེན་པོས་ལན་དུ། སྤྱིར་ན་མཛངས་པ་དྲང་པོའི་གཤིས་ལུགས་བཞག་
ན་བཞག་པའི་རབ་བོ། །དཔའ་བོ་དང་ཐབས་མཁས་པའི་བློ་རྩལ་བཞག་ན་
བཞག་པའི་རབ་འོག་གོ །བརྟན་པོ་དང་རང་ཚུགས་ཐུབ་པའི་ཀུན་སྤྱོད་
བཞག་ན་བཞག་གི་འབྲིང་ངོ༌། །དོ་གལ་ཆེན་པོས་རྒྱུ་ནོར་དང་གོས་ཀྱི་བཞག་
པ་ནི་བཞག་པའི་ནང་གི་ཐ་མའོ། །
ནུ་ན་རེ། །ཆུང་ཟད་སྐྱེད་ན། །གསོན་པོའི་ཡོ་བྱད་དང་། ཤི་
བའི་དུར་སྐྱིབས་དང་། །བུ་ཚ་ལ་དབོག་པ་ཡང་མེད་ན། །ཡོན་
པོར་སྤྱི་འགྱུར་བར། ནོར་བཙལ་དུ་རུང་བ་ཅི་མཆིས། །
77 །



ལེགས་བཤད་བསྟན་བཅོས་ཕྱོགས་བསྒྲིགས།
ཕུ་ན་རེ། །དེ་རྣམ་པ་ལྔ་ཡོད་དེ། །གཆིག་ནི། །ངོན་ཐོན་གྱི།
ངོ་འཕྲལ་ཚོལ་པའོ། །གཉིས་ནི། ངོན་ཐོན་གྱི་ཕྱུགས་སྤེལ་བའོ། །
གསུཾ་ནི། ངོན་ཐོན་གྱི་བྲན་བཚེམ་མའོ། །བཞིར་ནི། །ངོན་ཐོན་གྱི།
ཚོང་བྱེད་པའོ། །ལྔར་ནི་ངོ(ངོན》ཐོན་གྱི་ཞིང་རྨོ་བ་འོ། །
གཅུང་པོས་དྲིས་པ། རྒྱུ་ནོར་ཅུང་ཟད་ཅིག་མེད་ན་གསོན་པའི་འཚོ་
ཆས་དང་། ཤི་བའི་དུར་སྐྱིབས་དང་བུ་ཚ་ལ་འབོག་སྐལ་ཡང་མ་མཆིས་པས་
ན། འཁྱོག་ལམ་དུ་མི་འགྲོ་བར་རྒྱུ་ནོར་བཙལ་དུ་རུང་བའི་བྱ་བ་གང་ཡོད་དམ།
གཅེན་པོས་ལན་དུ། དེ་ལ་རྣམ་པ་ལྔ་ཡོད་དེ། གཅིག་ནི་འབད་པ་
ཆེན་པོས་བྱས་རྗེས་བཞག་ནས་བདག་རྐྱེན་འཐོབ་ཐབས་འཚོལ་བའོ། །གཉིས་
ནི་འབད་པ་ཆེན་པོས་ཕྱུགས་རིགས་སྤེལ་བའོ། །གསུམ་ནི་འབད་པ་ཆེན་པོས་
མི་གླ་རྒྱུག་པའོ། །བཞི་ནི་འབད་པ་ཆེན་པོས་ཚོང་ལས་བྱེད་པའོ། །ལྔ་ནི་
འབད་པ་ཆེན་པོས་ཞིང་ལས་གཉེར་བའོ། །
ནུ་ན་རེ། ངོ་ཐོན་གྱི་ཐབས་འདི་རྣམས་བྱསྟེ་ནུས་ན་ཕྱུག་
པོར་བྱ་འོ་བྱ་སྤྱི་བྱ་
ཕུ་ན་རེ། །ཚོ་ཚིས་དེ་འདྲ་བར་བྱསྟེ། ཕྱུག་པོར་ནུས་ན།
ཉེས་མེད་པ་འདྲ་མོད་གྱི། །དེ་ཡང་རན་པས་ཆོགོ། །མེད་དུ་རུང་
པའི་རྣམས་གཆེས་པར་མ་བྱེད་ཅིག། །མྱི་དགོས་པར་ཆུད་ཟོས་
73



ཕུ་བོས་ནུ་བོར་བཏམས་ཤིང་བསྟན་པའི་མདོ། །
པར་མ་བྱེད་ཚིག། ། །
གཅུང་པོས་དྲིས་པ། འབད་པ་ཆེན་པོས་ཐབས་དེ་རིགས་བྱས་ཏེ་ཐུབ་
ན་ཕྱུག་པོ་བྱ་རུང་ངམ་མི་རུང་། །
གཅེན་པོས་ལན་དུ། འཚོ་ཐབས་དེ་ལྟ་བུ་བྱས་ཏེ་ཕྱུག་པོར་འགྱུར་ནུས་
ན། ཉེས་པ་མེད་པ་འདྲ་མོད་ཀྱི། དེ་ཡང་ཚོད་རན་པར་བྱའོ། །མེད་ཀྱང་
འགྲིག་པ་རྣམས་ལ་སྲེད་ཞེན་མ་བྱེད་ཅིག དགོས་མེད་ཆུད་ཟོས་སུ་མ་གཏོང་
ཞིག
ནུ་ན་རེ། །ནང་ན་ཆི་མང་ན་ཕྱུག །
ཕུ་ན་རེ། །ནང་ན་བུ་མང་ན་ཕྱུག །
གཅུང་པོས་དྲིས་པ། ཁྱིམ་ན་གང་མང་ན་ཕྱུག་པ་ཡིན་ནམ།
གཅེན་པོས་ལན་དུ། ཁྱིམ་ན་བུ་མང་ན་ཕྱུག་པ་ཡིན་ནོ། །
ནུ་ན་རེ། །བུ་མངས་ན། །ངན་པ་ཁ་ཚིག་རྐང་འདྲེན་དུ་མི་
འགྱུར་རམ། །
ཕུ་ན་རེ། ཡེ་ནི། །ངན་པ་བཏང་ན། །འཛངས་པ་བྱུང་ཞེས་
བྱའོ། །མང་པོ་ལ་ངན་དུ་བྱུང་ངམ། །གཅིག་པུ་དེ། ངན་དུ་དྲོད་
མྱི་རིག་སྟེ། ངན་པ་བྱུང་གིས་དོགས་པས་ན། །མང་དུ་དགོས། །
འཛངས་པ་གཅིག་ཡོད་ན། །ངན་པ་བརྒྱའི་སྲིད་ཟིནཏོ། །ཡེ་ནི། །
79



ལེགས་བཤད་བསྟན་བཅོས་ཕྱོགས་བསྒྲིགས།
གཏམ་རྙིང་པ་དག་ལས་བུ་གཆིག་བདོག་ན། གཆིགི་ནོར་གྱིས་
ཕྱུགས། །གཉིས་བདོག་ན། གཉིས་གྱི་ནོར་གྱིས་ཕྱུག་ཆེས་བྱའོ། །
གཅུང་པོས་དྲིས་པ། བུ་མངས་ན་ངན་པ་འགའ་ཤས་ཐོན་ནས་རྐང་
འདྲེན་པར་མི་འགྱུར་རམ། །
གཅེན་པོས་ལན་དུ། ལར་ནས་ངན་པ་མང་ན་བཟང་པོའང་ཐོན་ཞེས་
གྲགས་སོ། །མང་པོ་ལས་ངན་པ་འབྱུང་ངམ། གཅིག་པུ་དེ་ངན་པ་ཆགས་
ངེས་པ་མེད་དེ། ངན་པ་འབྱུང་གི་དོགས་པ་ཡོད་ན་མང་ཙམ་དགོས་པ་ཡིན།
བཟང་པོ་གཅིག་ཡོད་ན་ངན་པ་བརྒྱའི་འཚོ་འཛིན་ཐུབ་བོ། །ལར་ནས་སྔར་གྱི་
གཏམ་དཔེར། བུ་གཅིག་ཡོད་ན་གཅིག་གི་ནོར་གྱིས་ཕྱུག བུ་གཉིས་ཡོད་ན་
གཉིས་ཀྱི་ནོར་གྱིས་ཕྱུག་ཅེས་ཟེར་བ་ཡོད་དོ། །
ནུ་ན་རེ། །བདགིས་ནུས་ལ། །གཞན་ལ་སྤྱི་གནོད་ན། ཉེས་
པ་ཡོད་ཏཾ་མྱེད། །
ཕུ་ན་རེ། །ལུགས་དང་མ་གལ་ན། །སྐྱིད་པར་བྱས་གྱང་བླའོ། །
གཅུང་པོས་དྲིས་པ། རང་གིས་སྒྲུབ་ནུས་ལ། གཞན་ལ་མི་གནོད་ན།
ཉེས་པ་ཡོད་དམ་མེད།
གཅེན་པོས་ལན་དུ། ལུགས་དང་མ་འགལ་ན། སྐྱིད་པར་བྱས་ཀྱང་
ཆོག་གོ །
ནུ་ན་རེ། །ཆོས་ལུགས་བྱ་བ་གང་ཡིན། །ནུས་པའི་ཚད་ཆིས་
80



ཕུ་བོས་ནུ་བོར་བཏམས་ཤིང་བསྟན་པའི་མདོ།
གཟུང་།
ཕུ་ན་རེ། ཆོས་ལུགས་དང་མ་གལ་ན། དཔྱས་སྐྱེད་པའི་
རིགས། །བདག་ལ་དཔྱསུ་མ་གྱུར་ན། །སྐྱིད་པར་བྱས་གྱང་བླའོ། །
ནུས་པའི་ཚད་ནི། །གཞན་ལ་མྱི་སྨོན་པར་ནུས་ན། །གཟོད་ནུས་
པ་ཡིནོ། །
གཅུང་པོས་དྲིས་པ། ཚུལ་ལུགས་ཞེས་པ་གང་ཡིན་དང༌། དེའི་ནུས་
པའི་ཚད་གང་ལ་བྱེད་དམ།
གཅེན་པོས་ལན་དུ། ཚུལ་ལུགས་དང་མ་འགལ་ན། འཕྱ་དམོད་མི་
འབྱུང་བ་ཡིན། རང་ལ་འཕྱ་དམོད་མ་ཕོག་ན་སྐྱིད་པར་བྱས་ཀྱང་ཆོག་གོ །
དེའི་ནུས་པའི་ཚད་ནི། གཞན་ལ་སྨོན་མི་དགོས་པ་ཞིག་བྱེད་ཐུབ་ན། གཞི་
ནས་གྲུབ་པ་ཡིན་ནོ། ། །
ནུ་ན་རེ། ཡོངསྣེ་ཇི་བྱ་འོ་ཆོག་ལ། །ཕྱུག་པོ་དང་དབང་ཆེན་
པོས་བྱ་བ་ནི་སླ། དབུལ་པོ་དང་དབང་ཆུང་དུས་བྱ་བ་ནི་དཀའ་
བ་འདྲ་ན། །དེ་ལྟར་ལགས་སམ་མ་ལགས། །
ཕུ་ན་རེ། །འདི་ལ་ཡང་དྲང་པོ་མ་ནོར་བའི་ཆོས་མེད་ན། །
བྱ་འོག་སླ་བ་མ་ཡིན་གྱི། །ཆེ་བ་ནི་བདུད་དང་ཉེའོ། །ཕྱུག་པོ་ནི་
དགྲ་དང་ཉེའོ། །ཡོང་ནི་ཕྱུག་ཅིང་ཆེ་འདོད་ན། །སྲིད་གྱི་ཡུ་བ་



ལེགས་བཤད་བསྟན་བཅོས་ཕྱོགས་བསྒྲིགས།
ནས་གཟུང་དགོསོ། །སྲིད་གྱི་ཡུ་བ་ཞེས་བྱ་བ་ནི། །དྲང་ཞིང་བག་
ཡོད་ལ་ཆོག་ཤེས་པའོ། །དབུལ་ཞིང་ཆུང་བས་གྱོང། །འདི་ལྟར་
ནུས་ན་འཛངས་ཤིང་མཁས་ཤེས་བྱའོ། །ཡོང་ནི། ཕྱུག་པོ་ནི།
ནོར་གྱིས་ཕུང་བ་ཡོདོ། །འཛངས་པ་ནི་ཚིག་གིས་བརླག་པ་ཡོད་དོ། །
ནོར་སྤྱད་ཉེས་ན་ནི། །དགྲའོ། འཛངས་སྨྲ་ཉེས་ན་ནི། གཞན་གྱི་
ཞེར་འདེབས། །དེ་ལས་བལྟས་ན། །ནོར་ཡང་རན་པར་སྤྱད། །
འཛངས་གྱང་། །གཞམས་ཤིང་སྨྲ་བའི་རིགས། །འཛངས་སྨྲ་
ལེགསྣ། སྲིད་གྱི་མཆོགོ །ནོར་སྤྱོད་ལེགས་ན་ནི། །སོ་ནམ་གྱི་
མཆོགི་གཏམ་རྙིང་པ་དག་ལས། །ཡིད་ལ་དྲན་བ་ལས་གྱང་། །
ལེགས་པར་སྨྲས་ན། །ཁ་ནི། དཔལ་གྱི་སྒོ་མོའོ། །ལྕེ་ནི་ཕྲུལ་གྱི་ལྡེ་
ཚིག་ཆེས་བྱའོ། །ཉེས་པར་སྨྲས་ན། །ཁ་ནི་བྱུར་གྱི་སྒོ་མོ། །ལྕེ་ནི་
བདུད་གྱི་སྟེ་རེ་ཞེས་བྱ་ཞེས་ཀྱང་གྲགོ། །དེ་ལས་བལྟས་ན། །ཁ་
ཚས་དང་མརྙས་མོ་ཤིན་དང་། མཐོན་པའི་ཟླ་གཉེར་ཞིང་སྤྱི་བདེ་
བ། འགྲན་ང་བའི་ཆོས། ཉན་རྣ་དང་ཕྱི་མ་ནང་བྱ་བའི་སྤྱི་རིགས་
པར་མངོན་ནོ། །བདགི་ཚོད་ཀྱང་མྱི་རིག་ན། །གཞན་གྱི་ཚོད་ལྟ་
ག་ལ་རིག སུ་ཆེ་སུ་བརྩན། གཏོལ་མེད་གྱིས། །ཀུན་གྱང་བཚུན་
32



ཕུ་བོས་ནུ་བོར་བཏམས་ཤིང་བསྟན་པའི་མདོ། །
བར་བྱས་སྟེ། །མ་རངས་ཤིང་ཡི་གཆད་པ་མེད་པར་བྱའ་བའི་
རིགས། །
གཅུང་པོས་དྲིས་པ། སྤྱིར་ན་བྱ་བ་གང་ཡིན་རུང༌། ཕྱུག་པོ་དང་
དབང་ཆེན་པོ་ཡོད་པས་སྒྲུབ་པ་ལས་སླ་ཞིང་། དབུལ་པོ་དང་དབང་མེད་པས་
སྒྲུབ་པ་དཀའ་བ་འདྲ་ན། དེ་ལྟར་ལགས་སམ་མ་ལགས།
གཅེན་པོས་ལན་དུ། འདི་ལ་ཡང་དྲང་ཞིང་མ་ནོར་བའི་ཚུལ་མེད་ན།
བྱ་བ་གང་ཡང་སྒྲུབ་སླ་བ་མ་ཡིན་ཏེ། ཆེ་བཙན་ནི་བདུད་དང་ཉེའོ། །ཕྱུག་པོ་
ནི་དགྲ་དང་ཉེའོ། །སྤྱིར་ན་ཕྱུག་ཅིང་དབང་ཆེ་བར་འདོད་ན། སྲིད་ལུགས་
ཀྱི་རྩ་བ་ནས་གཟུང་དགོས་སོ། །སྲིད་ལུགས་ཀྱི་རྩ་བ་ཟེར་བ་ནི། དྲང་ཞིང་
བག་ཡོད་ལ་ཆོག་ཤེས་པའོ། །དབུལ་ཞིང་ཉམ་ཆུང་བ་རྣམས་ཀྱིས་ཀྱང་འདི་
ལྟར་བྱ་ནུས་ན། མཛངས་ཤིང་མཁས་ཞེས་བྱ་བ་ཡིན་ནོ། །སྤྱིར་ན་ཕྱུག་པོ་ནི་
ནོར་གྱིས་ཕུང་བ་ཡོད་དོ། །མཛངས་པ་ནི་ཚིག་གིས་བརླག་པ་ཡོད་དོ། །རྒྱུ་
ནོར་སྤྱོད་ཉེས་ན་ནི་དགྲའོ། །མཛངས་པ་སྨྲ་ཉེས་ན་ནི་གཞན་གྱི་སྙིང་ལ་ཕོག་
གོ །དེ་ལ་བལྟས་ན་ནོར་ཡང་འོས་ཤིང་འཚམས་པར་སྤྱད། མཛངས་པ་ཡིན་
ཡང་འཇམ་ཞིང་མཁས་པར་སྨྲ་བའི་རིགས་སོ། །མཛངས་པ་སྨྲ་ལེགས་ན་སྲིད་
ཀྱི་མཆོག་ཡིན་ཅིང་། རྒྱུ་ནོར་སྤྱོད་ལེགས་ན་སོ་ནམ་གྱི་མཆོག་ཡིན་ཏེ། སྔར་
གྱི་གཏམ་དཔེ་ཡིད་ལ་དྲན་པ་ལས་ཀྱང་། ལེགས་པར་སྨྲས་ན་ཁ་ནི་དཔལ་གྱི་
སྒོ་མོ་དང་། ལྕེ་ནི་འཕྲུལ་གྱི་ལྡེ་མིག་ཅེས་ཟེར་རོ། །ཉེས་པར་སྨྲས་ན། ཁ་ནི་



ལེགས་བཤད་བསྟན་བཅོས་ཕྱོགས་བསྒྲིགས།
བྱུར་གྱི་སྒོ་མོ་དང་། ལྕེ་ནི་བདུད་ཀྱི་སྟ་རེ་ཞེས་བྱ་བར་གྲགས་སོ། །དེ་ལ་
བལྟས་ནཚིག་རྩུབ་དང་། གཞན་ལ་བརྙས་བཅོས་དང་། མཐོ་བའི་ཁ་
གཏད་དུ་ལངས་ཤིང་། མི་བདེ་བར་འགྲན་པའི་ཚུལ་དང༌། སོ་མྱུལ་དང་།
ཕྱི་མ་ནང་བྱ་བ་སོགས་ནི་མི་རིགས་པར་མངོན་ནོ། །ལར་ནས་རང་གི་ཚོད་
ཀྱང་མི་ལོན་ན། གཞན་གྱི་ཚོད་ལྟ་ག་ལ་ལོན། ཕུགས་སུ་ཆེ་སུ་བཙན་གདེང་
མེད་པས་ན། ཀུན་ལ་མཐུན་པར་བྱས་ནས་མ་རངས་ཤིང་ཡིད་གཅོད་པ་སོགས་
མེད་པར་བྱ་བའི་རིགས་སོ། །
ནུ་ན་རེ། །བརྩོན་འགྲུསུ་བྱ་བ་གག། །
ཕུ་ན་རེ། །ཡེ་ནི། ལེགས་སོ་ཆོག་ལ། །བརྩོན་འགྲུསུ་མྱི་བྱ་བ་
གཆིག་གྱོང་མྱེདེ། །མ་རབས་གྱིས། །གཞན་མི་ནུས་ན་རྗེ་བླས་ལ།
བརྩོན་འགྲུསུ་གྱིས་ཤིག། །ཞུད་དོ་ཆོག་དང་བུ་མེད་གྱི་བགི་གན་དུ་
མ་འགྲོ་ཤིག མྱི་འགྲོར་མི་རུང༌། བ་མྱེད་ན༑ ཐོང་ཤིག། །
གཅུང་པོས་དྲིས་པ། བརྩོན་འགྲུས་བྱེད་དགོས་པ་གང་དག་ལགས་སམ།
གཅེན་པོས་ལན་དུ། སྤྱིར་ན་ལེགས་པའི་རིགས་ཀུན་ལ་བརྩོན་འགྲུས་
བྱ་མི་དགོས་པ་གཅིག་ཀྱང་མེད། ཐ་ཤལ་བས་གཞན་མི་ནུས་ན། རྗེ་བོའི་
ཞབས་འདེགས་ལ་བརྩོན་འགྲུས་གྱིས་ཤིག འགྲུལ་པའི་རིགས་ཐམས་ཅད་
དང་། བུད་མེད་ཀྱི་འགྲམ་དུ་མ་འགྲོ་ཞིག མ་ཕྱིན་པར་ཐབས་མེད་པ་མ་
ཡིན་ན་དོར་ཅིག
84



ཕུ་བོས་ནུ་བོར་བཏམས་ཤིང་བསྟན་པའི་མདོ། །
ནུ་ན་རེ། །ཇི་ལྟར་ལེགས། །
ཕུ་ན་རེ། །ཞུད་དོ་ཆོག་གི་གན་དུ་ཕྱིན་པ་ནི། །ཉེས་དང་
བདག་འདྲེན་ཆན་ཞེས་མིང་ཐོགས་པར་འོང་ངོ། །བུད་མེད་གྱི་
གན་དུ་རྟགས་ཆེས་ན། རྒྱུ་ཞེས་མྱིང་འདོགས། །བུད་མེད་དང་སྤྱི་
འཛའར་སྤྱི་རུང་ན་རྒྱང་མ་ནས། །ཐན་ཕྲིན་གྱིས། །འདྲུལ་ཆིང་།
རེས་འགའ་ཕྲད་པའི་ཚེ་ཡང་ །ཞག་ཏུ་མ་ལོན་བ་དང༌། །ཆེ་བཞི་
ཡོད་བར་བྱས་སྟེ། །སོང་དང་། མྱི་དཔྱོདེ་ལེགསོ། །
གཅུང་པོས་དྲིས་པ། དེ་ཇི་ལྟ་བུ་ལགས་སམ།
གཅེན་པོས་ལན་དུ། འགྲུལ་པ་རྣམས་ཀྱི་འགྲམ་དུ་ཕྱིན་ན་ནི། ཉེས་པ་
དང་ཞབས་འདྲེན་ཞུ་མཁན་ཞེས་པའི་མིང་ཐོགས་པ་འོང་ངོ་། །བུད་མེད་ཀྱི་
འགྲམ་དུ་འགྲོ་མང་ན། ལོག་གཡེམ་བྱེད་པ་ཞེས་མིང་འདོགས་སོ། །བུད་མེད་
དང་འབྲེལ་བ་མི་བྱ་ཀ་མེད་བྱུང་ན་རྒྱང་རིང་ནས་ལན་འཕྲིན་གྱི་འབྲེལ་
ཐབས་བྱའོ། །གལ་སྲིད་འགྲོ་འོང་དང་སྐབས་རེ་ཐུག་འཕྲད་བྱུང་དུས་ཀྱང་།
ཞག་སྡོད་མི་བྱེད་པ་དང་། བར་དཔང་ཡོད་པར་གྱིས་དང་། ལབ་གླེང་མི་
འབྱུང་བས་ལེགས་སོ། །
ནུ་ན་རེ། །དུས་ཆེ་ཞེས་བྱ་བ་ཆི་ལྟ་བུ། །
ཕུ་ན་རེ། །མཚུངས་པ་ལ། །བདགི་ལྟར་སྤྱི་བྱར་མི་རུང་ཞེས་



ལེགས་བཤད་བསྟན་བཅོས་ཕྱོགས་བསྒྲིགས།
ཟེར་བ་དང་། བདགི་ཁ་ནས། །བྱུང་ཕན་ཆད། ལེགས་ཉེས་སྤྱི་
རྟོག་ཆིང་། །བློན་སྤྱི་ཚུགས་པ་དང་། །ཡང་དག་པར། མ་ནོངས་
པའི་ཐབས་ཡོད་ན། །སླ་བ་འདམ་ཞིང་ རུང་དུ་རེ་བའི་ཕྱིར། །
གདོན་ལྟོ་རྩོན་བ་ལྟ་བུ་ཡིནོ། །ཉེས་པ་ཡིན་པར། རིགསྟེ། གཞན་
གྱིས། ཆི་ལྟར་བྱ་ཞེས་བློན་བཏབ་ཀྱང་། སྤྱི་བཐུབ་པ་ནི། །དུས་
ཆེ་བ་མ་ཡིན་གྱི། །ལེགས་པ་ལ་མི་འགྱུར་བ་ཡིནོ། །
གཅུང་པོས་དྲིས་པ། དུས་ཆེ་བ་ཞེས་པ་ཅི་འདྲ་བ་ཡིན་ནམ།
གཅེན་པོས་ལན་དུ། དཔེར་ན་རང་དང་མཚུངས་པ་དག་ལ་རང་གི་དོན་
ལྟར་མ་བྱས་ན་མི་འགྲིག་ཅེས་ཟེར་བ་དང་། རང་གི་ཁ་ནས་ཐོན་ཕན་ཆད་
ལེགས་ཉེས་རྟོག་དཔྱོད་མི་བྱེད་ཅིང་། གྲོས་འདེབས་མི་ཐུབ་པ་དང་། ཉེས་
སྐྱོན་མི་ཡོང་བའི་ཐབས་ཡང་དག་པ་གཞན་ཡོད་ན་ཡང་། ལས་སླ་བ་བདམས་
ནས་འགྲིག་ཏུ་རེ་བའི་ཕྱིར་གདོན་ལ་ལྟོ་སྐལ་སྦྱིན་པ་ལྟ་བུ་བྱེད་པ་ཡིན་ནོ། །
ཉེས་པ་ཡིན་པ་མཐོང་སྟེ་གཞན་གྱིས་ཇི་ལྟར་བྱ་ཞེས་གྲོས་བཏབ་ཀྱང་། ཉན་དུ་
མི་བཏུབ་པ་ནི་དུས་ཆེ་བ་མ་ཡིན་གྱི། ལེགས་པར་མི་འགྱུར་བ་ཡིན་ནོ། །
ནུ་ན་རེ། །ཕས་བཏམས་པ་ནི། །རྒང་ཉོན་ཅིག མས་
བཏམས་པ་ནི། །གཞར་སོམ་ཞིག་ཆེས་བྱུང་ན། །ཕ་མ་ལ་མྱི་
མཚུངས་སྟེ། །ལ་ལ་རྐུན་མ་ཡོན་པོའི་ཆོས་བྱེད་པ་ཡང་ཡོད་ན།



ཕུ་བོས་ནུ་བོར་བཏམས་ཤིང་བསྟན་པའི་མདོ། །
འདི་ལྟ་བུའི་ཚིག་བཏམས་ན། མཉན་ཆིང་བསམསུ་རུང་ངམ། །
ཕུ་ན་རེ། །ཕ་མ་གཉིས་ལས་ཉེ་བ་མྱེདེ། །བུས་ཉེས་གྱིས་
དོགས་པས་ན། །ལོག་པར་མི་སྟོན་ཏེ། །སྙིང་གི་ཚིག་དྲང་པོ་
ལེགསུ་རེ་བའི་ཆོས་སྟོན་པའི་རིགསྟེ། དེའི་ཕྱིར་དེ་སྐད་བཤད་མོད། །
ཕ་མས་ཡོན་པོ་ལོག་པའི་ཚིག་བཏམསུ་ཟིན་ན། ཕ་མའི་ཚིག་ཆེས་
སྟེ། ལོག་པར་ཚོར་བཞིན་དུ། མ་བཏང་ན། རུ(རུང)བ་ག་ལ་
ཡིན། ཉེས་པ་ཞིག་སྔར་བདག་ལས་བྱུང་བའི་ལན། །གཞན་ལ་
འདསྟེ། ཕྱི་ཆད་ཆོད་པར། བྱའོ། །ཡོང་ཡང་། བདག་ཆེ་ཞིང་
བཚུན་ཞེསྟེ། ཚིག་དུ་མི་རུང་བ་དང༌། སྲུབསུ་མ་བབ་པའི།
བརྙས་ཐབས་མ་ཟེར་ཆིག། །མ་འོས་ཤིང་། སྤྱི་རིགས་པ་ནི།
བདགི་བུ་དང་རུང་མ་ལ་ཡང་མྱི་བཟོདོ། །གཡོག་དང་བྲན་ལ་ཡང་
བྱར་སྤྱི་རུང་ན། གཞན་ལྟ་ཆི་སྨོས། །འདི་ན་གང་ན་ཡང་། ས་
མྱུདོ། །ཡ་རབས་ཤེས་བྱ་བ་ནི། །ཆི་ཡང་ཐོགསུ་འབབ་པ་ཡིན་གྱི། །
མྱི་ཤེས་ཤིང་ཐོག་དུ་སྤྱི་འབབ་པར་བྱེད་ན། །མ་རབས་གྱང་། །དེ་
ལས་ཆི་ཐུའོ། །གྲོགས་ལ། ངས་བགམསྣ། །འདི་སྐད་ཟེར་ཞེས།
མ་སྙོད་ཆིག། །གཞན་གྱི་མན་ངག་བདག་ལ་སྨྲསྣ། །བདག་དང་
87



ལེགས་བཤད་བསྟན་བཅོས་ཕྱོགས་བསྒྲིགས།
མཛའ་བ་ཞིག་ཡོད་ན་ཡང་། །མ་སྙོད་ཚིག བསྙད་གྱང་བླ་བ་ཞིག་
ན་ཡང་། །བདག་ཉིད་གྱི་ཚིག་པ་སྐད་དུ་བྱ་བའི་རིགས། །ཕ་ལོག་
ངན་ཆེས་མ་སྙོད་ཆིག། །འདི་རྣམས་བསྙད་ན། །གྲོགས་བག་ཚ་
ཞིང་། །ཡིད་མི་འཇོག་པར་འོང་ངོ། སུས་ཆི་ཉེས་གྱང་། །དེ་ལྟར་
བྱསུ་མྱི་གཏང་ཞེས་མ་སྨྲ། །མནའ་མ་འདོར་ཆིག། ཁྲོ་པའི་སྙིང་
མ་རྟོགས་པས། །ཐོག་ཏུ་བབ་པ་ཉུངོ། །ཉེས་དང་མ་ཡིན་ན། །ནི། །
བདག་ལ་གནོད། མ་ཡིན་ན་ནི། །མནའ་ཟོས་ཤིང་སུན་པར་འོང་
ངོ། །མྱི་བྱར་སྤྱི་རུང་ན། །མནའ་མ་བོར་བར། །བྱར་མི་རུང་བ་ཆི་
ཡོད། །ལ་ལ་ཕ་ལོགས་གྱིས་མ་བཟོད་ན། དགྲར་བ་ཡོདོ། །ཆི་ལ་
ཡང་། བདག་ལས་མཁས་སྐྱེན་ཞེས་མི་བརྗོད་དོ། །སྔར་ཕ་རོལ་
བསྟོདེ་བདར་དང་། ཕ་རོལ་མོ་ཡང་། །དགའ། །བདག་དེ་བས་
ཐུ་ན་ཡང་སྤྱི་དཔྱས། །ལྷག་ན་ཡང་ཕྱིས་བྱས་པས། །མངོན་ཏེ། །མ་
འཕྱིསོ། །ངན་སྤྱི་ནུས་ཡང་། བར་མངོན་དང་། རན་པ་ཚམ་དུ་
བྱའོ། མ་འདར་མ་སྟོད་ཆིག། །ཕར་བསྙིང་ཞིང་། བདག་བསྟོད་
པ་འདྲ་བར། གྱུརོ། རོགས(རིགས》ལ། འཕྱའོ་ཆོག་ནི། ཕོ་
ལོགས་གྱི་ཕྱིས་རིག་པས་ན། །བདག་འཛངས་པ་འདྲ་བར། སྤྱོམ་



ཕུ་བོས་ནུ་བོར་བཏམས་ཤིང་བསྟན་པའི་མདོ། །
ཤིང་བསྒྲགས་པའི་ཕྱིར། །གཞན་གྱི་ཚིག་སུན་འབྱིན་བ་ཡོདོ། །
འདི་སུ་བདེན་ཡང་། ཕན་བ་མྱེདོ། །སུ་བརྫུན་ཡང་། གནོད་པ་
མྱེདེ། ཆེད་མི་ཆེས། ཡངས་པར་གློད་དེ་གཞག་ན་ལེགསོ། རྒྱུ་
ཚོམ་དུ། ཡེངས་མ་གཏམ་མ་ཟེར་ཚིག་གཏམ་ལ་ལ། །བདགི་
བཞད་གད་ལ། གཞན་གྱི་ཞེར་འདེབས་པ་ཡོད་དོ། །མངགསྣ; །
ཐོས་སློས་མ་བྱ་སྟེ། །སླར་མ་ལྡོག་པར། བདགིས་ཕྱིན་ཆིང་རིག་
པར་བྱོས་ཤིག། །ནོར་ལ་ཧ་ཅང་ཡང་མ་དམ་ཞིག དམ་ཆེས་ན། །
མཛའ་ཤིང་བཤེས་པ་ལ་དགོས་ཀྱང་། །མི་སྟེར་ཏེ། །བདོག་གྱང་
ཆི་རུང་། མཁོན་དུ་འོང་ངོ། ཧ་ཆང་ལྷོད་ཆེས་ན། །དྲིན་ཡང་
མྱེད་པའི་སྟེང་དུ། །ཇི་ཚམ་ན། །བདགིས་སྤྱི་བཟོདེ་མ་སྦྱིན་ན།
མཁོན་དུ་འོང་ངོ། །སྦྱིན་བ་ཞིག་ན་ཡང་། །ཐོག་མ་ནས། བསམ་
དམིགསྟེ། །སྦྱིན་བར་བྱས་ཕན་ཆད། བརྫུན་མ་བྱེད་ཅིག། །མྱི་
བདོག་པ་ཚམ་ན་ཡང་། བརྫུན་བར་ཁ་མ་ཡང་ཤིག། །སྦྱིན་བར་
སྙད་བཏགས་ལ། བརྫུན་བྱ་བྱ་བས། །ནི། ཐོག་མ་ནས་མ་སྨོས་
དང་ལེགསོ། །ཡོང་ཡང་ཆི་བྱའོ་ལ། །ཁ་ལག་འཐུན་བར་བྱ་བའི་
རིགས། །སྨྲ་འོ་ཆོག་ལ། །དོགས་པའི་ཚིག་གྲོན་མ་གཞུག་ཤིག



ལེགས་བཤད་བསྟན་བཅོས་ཕྱོགས་བསྒྲིགས་
དོགས་སོ་ཆོག་ལ་རིམ་འགྲོ་སྐྱེད་ཆིག། །སུས་གཏམ་དྲིས་གྱང་།
ལན་ལོན་ཆིག། །ཤགས་མ་རྒོད་ཆིག། །ར་རོ་ན་རྟ་མ་བརྒྱུག་ཤིག། །
ལྕེ་མཆིན་མྱི་དོགས་པའི། །བཞད་གད་ཁས་བརྒྱའ་བ་ཐོང་ཤིག། །
འདི་གསུམ་ནི། །བདགི་མཚང་དུ་གྱུར་ཆིང་། སྲོག་དང་སྲིད་ལ་
དམའོ། །
གཅུང་པོས་དྲིས་པ། ཕས་གདམས་པ་ནི་གཙོ་བོར་ཉོན་ཅིག མས་
གདམས་པ་ནི་ཞར་ལ་སོམས་ཤིག་ཅེས་གྲགས་ན། ཕ་མ་ཡང་ཚང་མ་གཅིག་
ལྟར་མི་མཚུངས་ཏེ། ལ་ལ་རྐུན་མའམ་གཡོ་ཁྲམ་གྱི་ཚུལ་བསྐུལ་བ་ཡང་ཡོད་ན།
དེ་ལྟ་བུའི་ཚིག་གདམས་ནི་ཉན་ཞིང་བསམ་པར་བྱ་རུང་ངམ།
གཅེན་པོས་ལན་དུ། ཕ་མ་གཉིས་ལས་ཉེ་བ་མེད་དེ། རང་གི་བུ་ཉེས་
ཀྱིས་དོགས་པས་ན་ལོག་པའི་ལམ་མི་སྟོན་ཏེ། སྙིང་གི་གཏམ་དྲང་པོ་ལེགས་སུ་
འགྱུར་བར་རེ་བའི་ཚུལ་སྟོན་པར་རིགས་པ་ཡིན་པས། དེའི་ཕྱིར་དེ་སྐད་དུ་
གྲགས་པ་ཡིན་མོད། གལ་ཏེ་ཕ་མས་ཚུལ་མིན་ལོག་པའི་ཚིག་གདམས་པ་ཡིན་
ན། ལོག་པ་ཡིན་པ་ཚོར་བཞིན་དུ་ཕ་མའི་བཀའ་ཡིན་ཞེས་མ་སྤངས་ན་ག་ལ་
རུང་། ཉེས་པ་ཞིག་སྔར་རང་ཉིད་ལས་བྱུང་བའི་ལེ་ལན་གཞན་ལ་མི་བདའ་
ཞིང་ཕྱིན་ཆད་ཆོད་པར་བྱའོ། །སྤྱིར་ན་ང་ཆེ་ང་བཙན་ཞེས་བརྗོད་དུ་མི་རུང་
བའི་ཚིག་དང༌། སྐབས་སུ་མ་བབས་པའི་བརྙས་ཐབས་མ་བྱེད་ཅིག མི་
འོས་ཤིང་མི་རིགས་པ་ནི་རང་གི་བུ་དང་ཆུང་མ་ལ་བྱུང་ཡང་མི་བཟོད་ཅིང་།
a



ཕུ་བོས་ནུ་བོར་བཏམས་ཤིང་བསྟན་པའི་མདོ། -
གཡོག་དང་བྲན་ལའང་བྱ་བར་མི་རུང་ན་གཞན་ལ་ལྟ་ཅི་སྨོས། འདི་ནི་གང་
དུའང་སྤྱོད་པའི་ས་མེད་དོ། །ཡ་རབས་ཞེས་བྱ་བ་ནི་གང་དང་གང་ལ་ཡང་
འོས་ཤིང་འཚམས་པར་སྤྱོད་པ་ཡིན་གྱི། མི་ཤེས་ཤིང་འོས་སུ་མ་བབས་པར་
བྱེད་ན། མ་རབས་ཀྱང་དེ་བས་ཐུ་བ་ཅི་ཞིག་ཡོད། གྲོགས་ལ། ངས་ཚོད་
བགམ་བྱས་ན་འདི་སྐད་ཟེར་ཞེས་མ་ཤོད་ཅིག མི་གཞན་གྱི་མན་ངག་རང་ལ་
སྨྲས་ན། རང་དང་སྙིང་ཉེ་བ་ཞིག་ཡོད་ནའང་མ་ཤོད་ཅིག གལ་ཏེ་བཤད་
ཀྱང་ཆོག་པ་ཞིག་ཡོད་ན་ཡང་རང་ཉིད་ཀྱི་ཚིག་ཡིན་པའི་ཚུལ་དུ་ཤོད་པར་་་་་
རིགས་སོ། །ཕར་ཕྱོགས་པ་ངན་དྲགས་ཞེས་ཀྱང་མ་ཤོད་ཅིག འདི་རྣམས་
བཤད་ན་གྲོགས་པོ་བག་ཚ་ཞིང་ཡིད་རྟོན་མི་བྱ་བ་འོང་ངོ༌། །སུས་གང་ཉེས་ན་
ཡང་དེ་ལྟར་བྱས་རྒྱལ་དུ་མི་གཏོང་ཞེས་མ་སྨྲ། མནའ་མ་སྐྱེལ་ཅིག ཁོང་ཁྲོ་
པའི་གཏིང་མི་རྟོགས་པས་ཐོག་ཏུ་འབབ་པ་དཀོན་ནོ། །ཉེས་ངོ་མ་ཡིན་ན་ནི་
བདག་ལ་གནོད། མ་ཡིན་ན་ནི་མནའ་ཟོས་ཤིང་སུན་པར་འོང་ངོ༌། །མ་བྱས་
མཐུ་མེད་ཡིན་ན་མནའ་མ་བསྐྱལ་བར་བྱེད་མི་རུང་བ་གང་ཡོད་དམ། ལ་ལ་
ཕ་རོལ་པོས་བཟོད་མ་ཐུབ་པར་དགྲར་ལང་བ་ཡོད་དོ། །གང་ལ་ཡང་ང་
མཁས་ང་སྐྱེན་ཞེས་མི་བརྗོད་དོ། །ཐོག་མར་ཕ་རོལ་པོར་བསྟོད་ཅིང་བཏེགས་
པ་དང་། ཕ་རོལ་པོ་ཡང་དགའ་ལ། རང་ཉིད་དེ་ལས་ཞན་ནའང་འཕུ་
དམོད་མི་བཟོད། གལ་ཏེ་དེ་ལས་ལྷག་ན་ནི་རྗེས་སུ་མངོན་པས་ཕྱིས་མི་དྲགས་
སོ། །ཡང་ངན་ལན་མི་ནུས་ཀྱང་བར་གནས་དང་རན་པ་ཙམ་དུ་བྱ་བ་ལས། མ་



ལེགས་བཤད་བསྟན་བཅོས་ཕྱོགས་བསྒྲིགས།
འདར་མ་བསྟོད་ཅིག དེས་ནི་ཕར་བརྙས་ཤིང་རང་བསྟོད་པ་འདྲ་བར་འགྱུར་
རོ། །རོགས་ལ་འཕྱ་བ་ཐམས་ཅད་ནི། ཕ་རོལ་འཕྱ་བ་པོས་མཐོང་ན། ཁོ་རང་
མཛངས་པ་འདྲ་བར་ངོམ་ཞིང་སྒྲོག་པར་བརྟེན། གཞན་གྱི་ཚིག་གིས་སུན་
འབྱིན་པ་ཡོད་དོ། །འདི་རིགས་སུ་བདེན་ཡང་ཕན་པ་མེད་ལ། སུ་བརྫུན་
ཡང་གནོད་པ་མེད་དེ། གལ་མི་ཆེ་བས་གློད་དེ་བཞག་ན་ལེགས་སོ། །བག་
ཡངས་ངང་ཆིག་ལབ་རྒྱག་པ་ལ་ལ་རང་གི་བཞད་གད་ཆེད་ཙམ་ཡང་། གཞན་
གྱི་སྙིང་ལ་ཕོག་པ་ཡོད་དོ། །གང་ཞིག་མངགས་ན་ཐོས་ལོ་ཙམ་མི་བྱ་སྟེ། སླར་
ཕྱིར་མ་ལོག་པར་རང་གིས་ཕྱིན་ནས་དངོས་སུ་མཐོང་བར་གྱིས་ཤིག རྒྱུ་ནོར་
ལ་སེར་སྣ་ཧ་ཅང་ཆེ་བ་མ་བྱེད་ཅིག ཆེ་དྲགས་ན་མཛའ་ཞིང་ཉེ་བར་དགོས་
དུས་ཀྱང་མི་སྟེར་ཏེ་ཡོད་ཀྱང་ཅི་བྱེད། འཁོན་པའི་རྒྱུར་འགྲོའོ། །ནོར་ལ་ཧ་
ཅང་ལྷོད་ཡངས་ཆེ་དྲགས་ན་ཡང་དྲིན་དུ་མི་བསམ་པར་མ་ཟད། ཇི་ཙམ་ན་
རང་ཡང་ནད་མི་ཐེག་ལ། མ་སྟེར་ན་འཁོན་དུ་འོང་ངོ་། །གལ་ཏེ་སྦྱིན་པར་
བྱེད་ན་ཐོག་མ་ནས་བསམ་གཞིག་བྱས་ཐོག སྦྱིན་པར་ཁས་བླངས་ཕྱིན་ཆད་
བརྫུན་མ་ཤོད་ཅིག མེད་པ་ཙམ་ན་ཡང་བརྫུན་མ་སྨྲ་ཞིག སྦྱིན་པར་སྙད་
བཏགས་ནས་བརྫུན་ཤོད་པ་ལས་ཐོག་མ་ནས་ཅི་ཡང་མ་བཤད་ན་ལེགས་སོ། །
མདོར་ན་བྱ་བ་གང་ལ་ཡང་ཁ་བཤད་དང་ལག་ལེན་མཐུན་པར་བྱ་བའི་རིགས་
སོ། །གཏམ་གང་བཤད་ཀྱང་དོགས་པ་སློང་བའི་ཚིག་གི་ལྷད་མ་གཞུག་པ་བྱ་
ཞིང་། དོགས་པ་ཆགས་རིགས་ལ་སེལ་ཐབས་གྱིས་ཤིག སུས་སྐད་ཆ་དྲིས་



ཕུ་བོས་ནུ་བོར་བཏམས་ཤིང་བསྟན་པའི་མདོ།
ན་ཡང་ལན་ཐོབས་ཤིག རྩོད་པར་དགའ་བ་མ་བྱེད་ཅིག ར་བཟི་བའི་
དུས་རྟ་མ་རྒྱུག་ཅིག ཁ་ཞེ་བག་མེད་པའི་བཞད་གད་དམ་ཁ་མཚར་སྤོངས་
ཤིག འདི་གསུམ་ནི་རང་གི་སྐྱོན་མཚང་དུ་འགྱུར་ཞིང༌། སྲོག་དང་ཁྱིམ་སྲིད་
ལ་གནོད་དོ། །
ནུ་ན་རེ། །གཞན་བགྱི་བའི་ཐབས་ཆི་དག་མཆིས། །
ཕུ་ན་རེ། །འདིའི་ཚུལ་ལས། །ཇི་ཡང་མ་ནོར་བར་གྱིས་ཤིག
མདོ་དང་། གཞུང་ཤེས་ན། །བྱའོ་ཚོགི་ནང་དུ། །སྤྱི་ནོར་བར་
བཏང་དུ་རུངོ། བྱའོ་ཆོག དམིགསྟེ། །བཤད་ན། མྱི་མ་ཤི་བར་
དུ། །ཟིན་པའི་མཐའ་མྱེདོ། །ཡེ་ནི། །ཆི་བྱ་འོ་ཆོག་ལ། མ་ནོར་
བར་རྟོགས་ཤིང་གྱིས་ཤིག། །ཤེས་བཞིན་བ་ལ་ནོར་བ་བྱུང་བ་ཡོད་
དོ། བདགིས་བཤད་པ་འདི་ཡང་། ཁ་ཅིག ཚིག་གི་ཟུར་ཚམ་ལ།
ཆེད་ཆེ་ཞིང་། །གཞུང་དུ་རུང་བ་ཡོདོ། །
གཅུང་པོས་དྲིས་པ། གཞན་ཡང་བྱ་བ་བྱེད་པའི་ཐབས་གང་དག་ཡོད་
དམ།
གཅེན་པོས་ལན་དུ། ཚུལ་འདི་ལས་ཅི་ཡང་མ་ནོར་བར་གྱིས་ཤིག
སྙིང་དོན་དང་གཞུང་ལུགས་ཤེས་ན་བྱ་བ་གང་དང་གང་ལ་ཡང་མ་ནོར་བར་་་་
འཇུག་ཏུ་རུང་ངོ༌། །བྱ་བ་མཐའ་དག་ལ་ལྟོས་ནས་བཤད་ན། མི་མ་ཤི་བར་
93



ལེགས་བཤད་བསྟན་བཅོས་ཕྱོགས་བསྒྲིགས།
དུ་བསྒྲུབས་ཟིན་པའི་མཐའ་མེད་དོ། །མདོར་ན་བྱ་བ་གང་དང་ཅི་ཡིན་ནའང་
མ་ནོར་བར་རྟོགས་ཤིང་གྱིས་ཤིག ཤེས་བཞིན་དུ་ནོར་འཁྲུལ་བྱུང་བ་ཡང་
ཡོད་དོ། །བདག་གིས་བཤད་པ་འདི་དག་ཀྱང་འགའ་ཞིག་ཚིག་གི་ཟུར་ཙམ་
ཡང་གལ་ཆེ་ཞིང་གཞུང་ལུགས་སུ་བརྩི་རུང་བ་ཡོད་དོ། །
ནུ་ན་རེ། །འོག་མ་ལ་ཡིད་བརྟན་ཏཾ་སྤྱི་བརྟན ། །
ཕུ་ན་རེ། །བརྟན་དུ་རུང་བ་རྣམས་ལ་རྟོན་ཆིག། །མི་རུང་བ་
རྣམས་ལ་མ་བརྟན་ཆིག། །ངན་པ་ཡོད་ན། འཛངས་པ་ཡོད་དོ། །
ཆུང་ངུ་ཡོད་ན། ཆེན་པོ་རྙེད་དོ། །དབུལ་པོ་རྙེད་ན། ཕྱུག་པོ་
ཡོདོ། །བླུན་པོ་ཡོད་ན། བཟོ་བོ་རྙེད་དོ། །ཀུན་ཡང་དེ་ལྟ་སྟེ། །
ཕྲལ་ཡུན་གཉིས་རིག་དང་ལེགསོ། །
གཅུང་པོས་དྲིས་པ། འོག་མ་རྣམས་ལ་ཡིད་རྟོན་ནམ་མི་རྟོན།
གཅེན་པོས་ལན་དུ། ཡིད་རྟོན་དུ་རུང་བ་རྣམས་ལ་རྟོན་ཅིག མི་རུང་
བ་རྣམས་ལ་མ་རྟོན་ཅིག ངན་པ་ཡོད་ན། བཟང་པོ་ཡོད་དོ། །ཆུང་ངུ་ཡོད་
ན། ཆེན་པོ་རྙེད་དོ། །དབུལ་པོ་རྙེད་ན། ཕྱུག་པོ་ཡོད་དོ། །བླུན་པོ་ཡོད་ན།
སྤྱང་པོ་རྙེད་དོ། །ཀུན་ཀྱང་དེ་འདྲ་སྟེ། འཕྲལ་ཕུགས་གཉིས་རྟོགས་པར་གྱིས་
དང་ལེགས་པ་ཡིན་ནོ་ཞེས་གསུངས་སོ། །
ནུ་བོ་ཤིན་ཏུ་ཡིད་ལ་བབ་སྟེ། །ཡང་དག་པའི་ཚིག་བདོག་པ་



ཕུ་བོས་ནུ་བོར་བཏམས་ཤིང་བསྟན་པའི་མདོ། །
ནི། །སྙིང་འབའ་ཤིག་ལ། བཏམས་པ། ལགས་གྱིས། གཞན་ལ་
མ་བསྙད་ཆིག
འདི་ལྟར་གཆིག་གིས་གཆིག་ལ། །བཏམས་ཤིང་། བསྟན་
ནས། །འཛངས་པ་པོ། སྤུན་ཉིས། དེ་ནས་སོ་སོར་གྱེས་སྟེ་མཆིས་
སོ། །
གཅུང་པོའི་ཡིད་ལ་ཤིན་ཏུ་བབས་ཏེ། ཡང་དག་པའི་ཚིག་གསུངས་པ་
ནི་སྙིང་ཁོང་འབའ་ཞིག་ལ་འཆང་བ་ལགས་ཀྱི། གཞན་ལ་མ་སྟོན་ཞིག་ཅེས་
ཞུས་སོ། །
དེ་ལྟར་གཅིག་གིས་གཅིག་ལ་གདམས་ཤིང་བསྟན་ནས་ཡོན་ཏན་ཅན་་་་
སྤུན་གཉིས་དེ་ནས་སོ་སོར་གྱེས་ཏེ་གནས་སོ། །
(མི་རིགས་དཔེ་སྐྲུན་ཁང་གིས་བསྐྲུན་པའི་པར་གཞི་ལྟར་བསྒྲིགས་ཤིང་།
འགྲེལ་བ་ཆབ་སྤེལ་ཚེ་བརྟན་ཕུན་ཚོགས་ཀྱིས་མཛད་པའོ། །）
95



ལེགས་བཤད་བསྟན་བཅོས་ཕྱོགས་བསྒྲིགས།
༄༅། །ཤེས་རབ་བརྒྱ་པ་ཞེས་བྱ་བའི་རབ་ཏུ་
བྱེད་པ་བཞུགས་སོ། །
སློབ་དཔོན་ཀླུ་སྒྲུབ།
རྒྱ་གར་སྐད་དུ། པྲཛྙཱ་ཤ་ཏི་ཀ་ནཱ་མ་པྲ་ཀ་ར་ཎ། བོད་སྐད་
དུ། ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ།
འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
གང་ཞིག་ལེགས་པར་རྟོགས་པ་ཡིས། །
མི་རྣམས་ཤེས་རབ་བརྒྱ་བསྐྱེད་པ། །
དོན་གྱི་བསྟན་བཅོས་ལུགས་དག་གི །
འབྱུང་གནས་ཆེན་པོར་རབ་ཏུ་བཤད། །
མཁས་པས་དོན་གྱི་བསྟན་བཅོས་ལས། །
དངོས་པོ་གང་དག་གཟིགས་གྱུར་པ། །
དེ་དག་ཡི་གེ་མང་པོ་ཡིས། །
འཇིགས་པའི་ཆེད་དུ་འདིར་བསྡུས་བྱས། །
96



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ། །
ཡི་གེ་ཉུང་ལ་དོན་མང་བ། །
གཏན་ཚིགས་སྣ་ཚོགས་རྣམས་ཀྱིས་བརྒྱན། །
འདི་ནི་ཚིགས་སུ་བཅད་པ་བརྒྱ། །
ཤེས་རབ་བརྒྱ་པ་ཞེས་བྱའོ། །
མཐོང་དང་མ་མཐོང་ཡོན་ཏན་འདི། །
ཀུན་གྱི་རྩ་བ་ཤེས་རབ་ཡིན། །
དེ་ལྟར་གཉིས་ཀ་བསྒྲུབ་པའི་ཕྱིར། །
ཤེས་རབ་ཡོངས་སུ་གཟུང་བར་བྱ། །
ཆོས་དོན་འདོད་དང་ཐར་པ་ཡི། །
འབྱུང་གནས་ཆེན་པོ་རིག་པ་ཡིན། །
དེ་ལྟས་དང་པོར་གུས་པ་ཡིས། །
ཤེས་རབ་ཡུམ་ཆེན་གཟུང་བར་བྱ། །
ཤེས་རབ་ལྡན་པ་གཅིག་རྐྱ་ཡང་། །
གཞན་གྱིས་འདི་ལ་གནོད་མི་འགྱུར། །
དོར་ཐབས་ལྡན་པའི་ལུས་ཆུང་ཡང་། །
མཚན་དང་ལྡན་པས་ཡོ་མི་བརྙས། །



ལེགས་བཤད་བསྟན་བཅོས་ཕྱོགས་བསྒྲིགས།
ཤེས་རབ་ཀྱིས་ནི་ལུས་བསྲུངས་ལ། །
དགྲ་ཡི་ཚོགས་ཀྱིས་ཅི་བྱར་ཡོད། །
ལག་ན་གདུགས་དང་བཅས་པ་ལ། །
ཆར་གྱི་རྒྱུན་གྱིས་རྫི་བ་མེད། །
ཤེས་རབ་རྩལ་དང་བྲལ་བ་ནི། །
གཞན་གྱི་བྲན་བྱེད་ཁོ་ནར་ཟད། །
གླང་ཆེན་རི་བརྩེགས་ལྟ་བུ་ཡི། །
ལུས་དང་ལྡན་པ་སྣང་བ་བཞིན། །
ཤེས་རབ་མིག་ཕྱེ་རྣམས་ལ་ནི། །
རྒུད་པ་རྣམ་པར་འཇིག་འགྱུར་ཏེ། །
ལག་ན་མར་མེ་ཐོགས་པ་ཡི། །
མདུན་ན་མུན་པ་མེད་པ་བཞིན། །
ཤེས་རབ་མེད་པའི་ཕུན་སུམ་ཚོགས། །
གནམ་བབས་བཞིན་དུ་བྱུང་བ་ཡང་། །
སྐད་ཅིག་ཁོ་ནས་དེ་དག་མེད། །
མ་རུངས་པ་རྣམས་བཤེས་པ་བཞིན། །
98



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ། །
ལེགས་པར་བརྟགས་ཏེ་བྱེད་པ་ལ། །
མ་རུངས་པ་དག་མི་སྣང་སྟེ། །
འཕྲོད་པ་ཟ་བའི་ལུས་ལ་ནི། །
ནད་ཀྱི་བར་ཆད་མི་འབྱུང་ངོ༌། །
གང་ལ་རང་དོན་འཕེལ་འགྱུར་བའི། །
ཤེས་ཉེན་ཡོད་པ་དེ་མཁས་པ། །
ཆུ་ཡིས་གང་བའི་མཚོ་ལ་ནི། །
མཁའ་ལ་རྒྱུ་བ་རྣམས་ཀྱང་བརྟེན། །
གང་ཞིག་ཉེན་དང་འབྲེལ་བ་ཡི། །
ནོར་དེ་ཡང་ནི་ཅི་རུ་རུང་། །
སྦྲུལ་གྱི་མགོ་ལ་འདུག་པ་ཡི། །
ནོར་བུ་ལ་ནི་སུ་ཞིག་རེག །
རང་དོན་བསྒྲུབ་པར་བྱ་བ་རྣམས། །
བག་མེད་ལས་ཀྱིས་བསྒྲུབ་མི་བྱ། །
སྦྲུལ་སོ་ཤིན་ཏུ་གདུག་པ་ཡིས། །
དོན་མང་བསྒྲུབས་པར་ཕུང་བར་སྣང་། །
99



ལེགས་བཤད་བསྟན་བཅོས་ཕྱོགས་བསྒྲིགས།
རང་དོན་བསྒྲུབ་པར་བྱ་བ་རྣམས། །
བག་དང་བཅས་པའི་ལས་ཀྱིས་བསྒྲུབ། །
སྲིན་བུ་པད་པ་ཟོན་ཅན་ལུས། །
ཁྲག་འཐུངས་བཞིན་དུ་མི་མཐོང་ངོ༌། །
རང་གི་གཏིང་འཛུགས་འདོད་པ་ཡིས། །
གཞན་གྱི་ཕན་ལ་བརྩོན་པར་བྱ། །
གཏིང་འཛུགས་སྦྱོར་བ་མ་བྱས་པའི། །
སྒྲུབ་པ་པོ་ཡིས་ཅི་མི་འགྲུབ། །
གཞན་གྱི་ཕྱོགས་གཞོམ་འདོད་པས་ཀྱང་། །
བདག་ཉིད་ཡོན་ཏན་ལྡན་པར་བྱ། །
གཞུ་ནི་རྒྱུད་དང་མ་ལྡན་པའི། །
མདས་ལྟ་གང་དུ་ཕྱིན་པར་འགྱུར། །
དབྲི་མཁྱུད་མེད་པར་སྨྲ་བ་དང༌། །
ཇི་སྐད་སྨྲས་བཞིན་སྒྲུབ་པ་དང་། །
ཆས་བཞི་ཉམས་དང་སྦྱོར་བ་ཡི། །
མི་ཕོ་རྣམས་ནི་བདེ་བར་འཚོ། །
10



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ། །
ཡ་རབས་རྣམས་ཀྱི་སྤྱོད་པ་ལ། །
སྐྱེ་བོ་ངན་པས་གནོད་མི་འགྱུར། །
རིན་ཆེན་སྒྲོན་མ་འབར་བའི་ཚེ། །
འཐོར་རླུང་ཚོགས་ཀྱིས་མི་སོད་དོ། །
གྱ་ནོམ་སྐྱེས་བུའང་ཇི་ཞིག་ལྟར། །
ངན་པའི་གནས་སུ་ཕྱིན་འགྱུར་ན། །
དུར་ཁྲོད་ཀྱི་ནི་མེ་བཞིན་དུ། །
གྲོགས་ངན་བསྟེན་ལས་འཇིགས་པ་འབྱུང་། །
གཡོན་ཅན་ངག་འཇམ་སྨྲ་བ་ལ། །
མཁས་པས་ནན་ཏན་མ་བརྟགས་པར། །
ཡིད་བརྟན་བྱ་བར་རུང་མ་ཡིན། །
རྨ་བྱ་ཡིད་འོང་སྒྲ་སྒྲོགས་པར། །
ཟས་སུ་དུག་ཆེན་ཟ་བ་བཞིན། །
ཤེས་རབ་ཅན་གང་དག་ལ་ཡང་། །
མཛའ་བཤེས་ལྟ་བུར་སྒྲུབ་བྱེད་པ། །
རྒྱ་མཚོ་བཞིན་དུ་མི་འཁྲུགས་ཏེ། །
101



ལེགས་བཤད་བསྟན་བཅོས་ཕྱོགས་བསྒྲིགས།
སྐྱེ་བོ་ངན་པས་དྲོད་མི་ཟིན། །
ཕྱིར་རྗེས་སུ་ནི་ལྟ་བ་དང་། །
བག་ཡོད་ཁོང་ཁྲོ་མེད་པ་དང་། །
བརྩོན་འགྲུས་བརྟན་ཞིང་མི་གཡེལ་བའི། །
མི་ལ་དཔལ་མགོན་ཉེ་བར་གནས། །
གང་ཞིག་ལན་ལ་མི་རེ་བར། །
སྦྱིན་པ་གཏོང་ལ་སེམས་སྤྲོ་བ། །
དེ་ནི་སྙན་དངགས་མཁས་པ་བཞིན། །
མི་ཡུལ་འདི་ན་གྲགས་པས་མཛེས། །
གང་ཞིག་དབང་པོ་བྲན་ལྟ་བུར། །
བཀའ་བཞིན་རྗེས་སུ་མཐུན་བྱེད་པ། །
རྒྱ་མཚོ་ཆེ་ལ་རིན་ཆེན་བཞིན། །
དེ་ལ་འདོད་དགུ་ཕུན་སུམ་ཚོགས། །
བྱ་བ་མ་ཡིན་མི་བྱེད་ཅིང་། །
བཤམས་པ་མཁོས་སུ་ཕེབས་པ་དང་། །
ཡུལ་ལ་འདོད་པ་ཐག་བསྲིངས་པའི། །
102



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ། །
སྐྱེས་བུ་མཁས་པ་སུས་མི་བཀུར། །
མཐུ་རྩལ་ལྡན་པའི་ཁེངས་སེམས་ཀྱིས། །
ལུགས་ཀྱི་གདམས་ངག་ཡོངས་མི་སྲུང་། །
རུ་ཤིང་བཟང་པོའི་གཞུ་མཆོག་ཀྱང་། །
རྒྱུད་མེད་གཡུལ་ངོར་ཅི་ཞིག་བྱ། །
གཡོན་ཅན་རྣམས་ཀྱི་གྲོན་ཅན་ཚིག །
མཛངས་པས་ལེགས་པར་མ་བརྟགས་ན། །
ཁོང་གླུའི་དོན་རྣམས་མ་དཔྱད་པའི། །
རི་དྭགས་གཞན་གྱིས་བརླག་པར་སྣང་། །
མཁས་པ་རྟག་ཏུ་དགྲ་ལ་ཡང་། །
མཉེན་དེས་ཅན་དུ་བྱ་དགོས་ཏེ། །
འཁྲི་ཤིང་མཉེན་པོས་ལྗོན་ཤིང་ལ། །
འཁྲིས་ནས་རྩེ་མོར་ཕྱིན་ཏེ་གནས། །
ཁོང་རྒྱུད་དོག་པ་ཙམ་གྱིས་འདིར། །
དགོས་དགུ་འགྲུབ་པར་མི་འགྱུར་བས། །
ཡིད་ཀྱིས་ལེགས་པར་རྣམ་བརྟགས་ཏེ། །
103



ལེགས་བཤད་བསྟན་བཅོས་ཕྱོགས་བསྒྲིགས།
ངག་གིས་ཀུན་དང་མཐུན་པར་བྱ། །
ངག་གིས་བཞམས་ཏེ་སྨྲ་བྱ་ཞིང་། །
རེས་འགའ་བྱི་ལའི་སྤྱོད་པའང་སྤྱད། །
ཐབས་དང་ལྡན་པའི་སྤྱོད་པ་ལ། །
མཁས་པ་སུ་ཡང་སྨོད་མི་བྱེད། །
རྔོན་པ་པུས་མོ་གཉིས་བཙུགས་ཏེ། །
ཡན་ལག་རྣམས་ཀྱི་གུམ་ཕག་ཏུ། །
བྱས་ཏེ་ཁོང་གླུ་སྙན་ལེན་པས། །
རི་དྭགས་སོད་པར་མི་འགྱུར་རམ། །
རྒྱལ་པོའི་བཞེད་པ་མི་སྦྱོར་བ། །
མཁས་པས་རྟག་ཏུ་འབད་དེ་སྤང་། །
ས་བདག་འཁོར་བཅས་ཐག་རིང་ཞེས། །
ཁྱད་དུ་གསད་པ་རུང་མ་ཡིན། །
ལུགས་ལ་མཁས་པའི་བློན་པོ་ཡིས། །
སྐྱེ་བོ་མ་ལུས་སྐྱོང་བྱེད་པའི། །
རྒྱལ་པོ་གཅིག་པུ་ཁོ་ནས་ཀྱང་། །
104



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ། །
ས་རྣམས་མ་ལུས་ཆོམ་དུ་ཕེབས། །
གང་ན་རྒྱལ་པོ་འབངས་རྣམས་ཀྱིས། །
ལེགས་ཉེས་སེམས་པར་བྱེད་པ་ཡི། །
ཡུལ་དེ་རྒྱལ་པོ་ཡོད་ཅེས་བྱ། །
དེ་ལྟར་དེ་དག་གཙོར་བརྟག་གོ །
གང་ན་རྒྱལ་པོ་འབངས་རྣམས་ཀྱིས། །
ལེགས་ཉེས་སེམས་པར་མི་བྱེད་པ། །
རྒྱལ་པོ་དེ་དག་གཙུག་ལག་ལ། །
མཁས་པ་རྣམས་ཀྱིས་བརྟེན་མི་བྱ། །
ཡོན་ཏན་ལྡན་པ་ཆུང་ཡང་ནི། །
འཇིག་རྟེན་ཐབས་ཆེན་ཐོབ་པར་འགྱུར། །
ཟླ་བ་ཤས་ཙམ་ལུས་པ་ཡང་། །
དྲག་པོ་ཡིས་ནི་སྤྱི་ལ་ཐོགས། །
མཁས་པ་གང་ཞིག་བག་མེད་པའི། །
གནས་ནས་བྱོལ་ཏེ་འབྲོས་པ་དཔལ། །
རི་དྭགས་རྒྱལ་པོ་མི་གཙང་བའི། །
105



ལེགས་བཤད་བསྟན་བཅོས་ཕྱོགས་བསྒྲིགས།
གནས་ནས་འཛུར་བ་ག་ལ་ལྟར། །
ལེགས་ཉེས་དོན་ཆེན་མི་སེམས་པར། །
མུན་སྤྲུལ་བརྟུལ་བོ་དཔའ་མ་ཡིན། །
དོན་མེད་དཔག་ཚད་བརྒྱ་ཡོད་པའི། །
གཡང་སར་མཆོང་བ་ཅི་ཆ་ཡོད། །
ཡོན་ཏན་ལྡན་ཡང་ཐམས་ཅད་དུ། །
གྲགས་ཆེན་ཐོབ་པར་འགྱུར་མ་ཡིན༑ །
ཟླ་བའི་འོད་ཟེར་བསིལ་བ་རྣམས། །
པདྨའི་རྫིང་དང་འཕྲོད་མི་འགྱུར། །
མཇུག་ཏུ་སྐྱོར་འབྱིན་བྱེད་པ་ཡི། །
སྙན་ཚིག་མཁས་པ་སུས་མི་བསྔགས། །
གང་གིས་ཁམས་འཁྲུག་འགྱུར་བ་ཡི། །
ཁ་ཟས་ཞིམ་པོ་དེ་སུ་ཟ། །
མཁས་རྣམས་རྣ་བར་མི་སྙན་ཡང་། །
ཕན་ཚིག་སྨན་བཞིན་བསྟེན་པར་གྱིས། །
རེ་ཞིག་ཅིག་ན་དེ་དག་ཀྱང་། །
106



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ།
ཡང་དག་བདུད་རྩི་ལྟ་བུར་འགྱུར། །
རིགས་པའི་དོན་དང་མི་ལྡན་པའི། །
གཞུང་ལུགས་གང་ཞིག་རྩོམ་བྱེད་པ། །
དེ་ཡང་དགོས་པ་འགྲུབ་མི་འགྱུར། །
སྔགས་དང་བྲལ་བའི་སྦྱིན་སྲེག་བཞིན། །
སྐྱོན་དང་ཡོན་ཏན་འདི་གཉིས་ལ། །
གཅིག་ཏུ་མཁས་པར་བྱས་ནས་ནི། །
དགོས་པ་རྩོམ་པར་བྱེད་པ་གང་། །
དེ་ལ་ཉེས་པ་རྒྱབ་ཀྱིས་ཕྱོགས། །
སྙིང་ལ་ཁོང་དུ་དམ་བཟུང་ནས། །
བཤེས་པའི་ཚིག་ནི་སྟོན་བྱེད་པ། །
དེ་དག་མཛེས་པ་མ་ཡིན་ཏེ། །
སྲིན་བུས་ཟོས་པའི་སྡོང་རུལ་བཞིན། །
གང་དག་ཚིག་ཏུ་སྙན་སྨྲ་ཞིང་། །
སྙིང་ལ་གཞན་ཞིག་འཇོག་བྱེད་པ། །
རི་དྭགས་གཟུགས་ཅན་སྟག་ལྟ་བུར། །
107



ལེགས་བཤད་བསྟན་བཅོས་ཕྱོགས་བསྒྲིགས།
དེ་བས་ཡིད་བརྟན་གནས་མ་ཡིན། །
གསོན་ཚེ་གྲགས་པ་དགའ་བའི་རྒྱུ། །
འཇིག་རྟེན་ཕ་རོལ་ཕན་འགྱུར་བ། །
དེ་གཉིས་གཅིག་ཀྱང་མེད་པ་ནི། །
འཇིག་རྟེན་གཉིས་ན་ཅི་ཞིག་མི། །
གར་སྐྱེས་སུ་ནི་ཟད་ཅེས་ཏེ། །
རང་གི་བརྩོན་པ་དོར་མི་བྱ། །
འབད་པ་མེད་པར་ཏིལ་དག་ལས། །
ཏིལ་མར་ཐོབ་པར་འགྱུར་མ་ཡིན། །
ཀུན་ལ་མཉེན་དེས་མི་བྱ་སྟེ། །
ཧ་ཅང་དེས་པ་གནོད་པར་འགྱུར། །
ཆུ་ཤིང་སྙིང་པོ་མེད་པ་ལ། །
སུ་ཞིག་སྤྱོད་པར་རྩོམ་མི་བྱེད། །
གང་ཞིག་གཏོང་ཕོད་བློ་ལྡན་དཔའ། །
ཚིག་བདེན་གཙང་ལ་བྱས་པ་གཟོ། །
དེ་ལ་རྟག་ཏུ་དཔལ་གྲོགས་རྣམས། །
108



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ།
གྲིབ་མ་བཞིན་དུ་རྗེས་སུ་འབྲང་། །
ནགས་ཀྱི་གླང་ཆེན་ཞགས་པ་ཡིས། །
བཅིངས་ནས་དབང་དུ་བྱེད་པ་ཡང་། །
ཐབས་མཁས་ཚུལ་ལ་གནས་པ་ཡི། །
ཡོན་ཏན་རྣམས་ཀྱི་མཐུ་སྟོབས་ཡིན། །
རྗེ་དཔོན་རང་དོན་ལྷུར་ལེན་པ། །
གཡོག་འཁོར་རྟེན་པར་མི་བྱེད་དེ། །
ཤ་ལ་བརྐམ་པའི་སེང་གེ་ལ། །
ཝ་སྐྱ་རེ་ཐག་ཆད་པ་བཞིན། །
གང་ཞིག་ལེགས་བྱས་མི་ཚོར་བ། །
དེ་ལ་གཡོག་འཁོར་རྟེན་མི་བྱེད། །
ཚ་སྒོ་ཅན་ལ་ལེགས་སྨོས་ཀྱང་། །
ལོ་ཏོག་ཕུན་སུམ་ཚོགས་མི་འགྱུར། །
བདོག་པ་ཧ་ཅང་སྤེལ་བ་ཡང་། །
མཇུག་ཏུ་རྒུད་པས་གདུངས་པར་འགྱུར། །
ཚང་ཚིང་མང་དང་ལྡན་པ་ཡིས། །
109



ལེགས་བཤད་བསྟན་བཅོས་ཕྱོགས་བསྒྲིགས།
ས་ཕྱོགས་ཚིག་པར་འགྱུར་བ་བཞིན། །
གང་ཞིག་སྐྱེ་དགུ་འཚོ་བྱེད་པ། །
དེ་ནི་ལས་ཉིད་སྟོན་པར་བྱེད། །
བྱིས་པ་གནུས་ས་མ་བྱེ་བར། །
ནུ་ཞོ་འཐུང་བ་སུ་ཡིས་བསྟེན། །
གང་ལ་ཞེ་འགྲས་ཡོད་པ་ཡི། །
དགྲ་བོ་དེ་དང་གཞར་མི་འགྲོགས། །
ཐོ་བས་བག་ཙམ་བརྗོད་པ་ཡིས། །
སྒྲ་གཅན་འཛིན་གྱིས་ཉི་མ་ཟིན། །
བྱ་བ་ཉམས་ཀྱིས་མི་ལྕོགས་པ། །
གཞན་གྱིས་རྦད་ཀྱང་བྱར་མི་རུང་། །
དགེའོ་དགེའོ་ཞེས་སྨྲས་པས། །
མི་ཡི་ནང་དུ་སུ་ཞིག་མཆོང་། །
ཅི་ནས་བདག་དམུས་མ་བྱུང་བའི། །
ལས་ཀྱིས་སྦྱོར་བ་རྣམས་བྱ་སྟེ། །
གསང་བས་འདི་ནི་སློབ་མ་རྣམས། །
110



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ། །
བློན་པོ་ཉིད་དུ་འགྱུར་རམ་ཅི། །
ཕོངས་པ་ལས་གང་བྱེད་པ་སྟེ། །
རྣལ་མར་འདུག་པས་བྱར་མི་རུང་། །
མཛེ་ཅན་མེར་ནི་འཇུག་ཅེས་ཏེ། །
དེ་ཅི་གཞན་གྱི་སྨན་ཡིན་ནམ། །
གང་གིས་འཇིག་རྟེན་འདི་དང་ནི། །
གཞན་དུ་སྡུག་བསྔལ་མི་འགྱུར་བ། །
འདི་འདྲ་བ་ཡི་ཚུལ་དེ་ནི། །
ཤིན་ཏུ་ཡུན་རིང་དུས་སུ་སྤྱད། །
གང་དག་རྒས་རབ་མི་བསྟེན་པ། །
དེ་དག་གཙུག་ལག་མཁས་མི་འགྱུར། །
གཟུ་ལུམས་ཅན་གྱི་སྤྱོད་པ་རྣམས། །
དགོས་པ་མྱུར་དུ་ཉམས་པར་འགྱུར། །
ཧ་ཅང་སོག་ལ་ཞེན་པ་ཡི། །
བདོག་པ་གཞན་གྱི་དོན་དུ་འགྱུར། །
སྦྲང་མས་འབད་དེ་བསགས་པ་ཡི། །
111



ལེགས་བཤད་བསྟན་བཅོས་ཕྱོགས་བསྒྲིགས།
སྦྲང་རྩི་གཞན་དག་སྤྱོད་པར་སྣང་། །
ངན་པ་རྣམས་དང་བཤེས་འདོད་པ། །
ཕུང་བ་ཁོ་ནར་འགྱུར་བར་ཟད། །
ཆུ་བོས་དྲུད་ནས་ཟོས་པ་ཡིས། །
ལྗོན་ཤིང་འགྲེང་ཡང་འགྱེལ་དང་འདྲ། །
ཕན་སྐྱབས་ཆེ་ལ་བརྟེན་ན་ནི། །
ཆུང་ཡང་བཙན་པོ་ཉིད་དུ་འགྱུར། །
རི་རབ་བཙན་ལ་བརྟེན་པའི་བྱ། །
གསེར་གྱི་མདོག་ཏུ་འགྱུར་ཞེས་གྲགས། །
ཁངས་བཟངས་ཟོ་མདོག་གྱ་གྱུ་མེད། །
ཀླན་ཀ་མི་ཚོལ་འཇར་ལ་ཕན། །
སྒྲུབ་པའི་འབྲས་བུ་ཡོད་པ་ཡི། །
གྲོགས་པོ་རྣམས་ལ་ལྷ་ཡང་དགའ། །
མང་པོ་རྣམས་ནི་འཇིང་དྲིལ་ནས། །
ལོངས་སྤྱོད་ཕྱིར་ནི་དཔུང་འཆང་བ། །
ཆགས་པའི་དབང་གིས་ཕུང་འགྱུར་ཏེ། །
112



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ། །
ནས་དང་བྲལ་བའི་སྲིན་བཞིན་ནོ། །
དོན་རྣམས་ཀུན་ལ་མི་གསལ་བའི། །
ངན་པ་རྣམས་ནི་འཛིངས་བསྡོངས་ནས། །
གོ་འཕང་ཐོབ་ཀྱང་རླག་འགྱུར་ཏེ། །
སྲིན་བུ་རེ་བའི་ཁར་ཕྱིན་བཞིན། །
ཡུལ་ངན་བཤེས་ནི་ངན་པ་དང་། །
ཆུང་མ་ངན་དང་འཁོར་ངན་དང་། །
རྒྱལ་པོ་སྐྱེ་བོ་ངན་སྤོང་བ། །།
དེ་དག་རྟག་ཏུ་བདེ་བ་འཐོབ། །
སྐྱེས་བུ་མཁས་པ་གཅིག་རྐྱ་ཡང་། །
འདོད་པའི་དོན་མཆོག་འགྲུབ་པར་འགྱུར། །
རི་དྭགས་རྒྱལ་པོ་གཅིག་པུ་ཡིས། །
གླང་ཆེན་དྲེགས་ཁྱུའི་ཀླད་པ་འགེམས། །
མང་པོ་ཚོགས་པར་གྱུར་པ་ཡི། །
ནང་ན་འདུག་ན་གཞན་དག་གིས། །
དེ་འདིར་ཟད་ཅེས་མི་རྩི་བ། །
113



ལེགས་བཤད་བསྟན་བཅོས་ཕྱོགས་བསྒྲིགས།
སྐྱེས་བུ་ཐ་ཤལ་ཡིན་སྙམ་བྱེད། །
རང་དོན་བསྒྲུབ་པར་འདོད་པ་ཡིས། །
རྟག་ཏུ་སྐྱབས་ཆེན་བཙལ་བར་བྱ། །
གང་དག་རྒྱ་མཚོ་ཆེར་ཕྱིན་ན། །
རང་གི་མིང་ཡང་མི་གླེང་ངོ༌། །
རང་བཞིན་ངན་པའི་སྐྱེ་བོ་དང་། །
ཤིན་ཏུ་མཛའ་བོར་བྱས་ཀྱང་ནི། །
མར་མེའི་མེ་ལྕེ་ཚ་བ་བཞིན། །
ཉིད་ཀྱི་རང་བཞིན་མི་འདོར་རོ། །
ཁོན་ཆེན་ཞགས་པས་ཕན་ཚུན་དུ། །
གླགས་པའི་སེམས་དང་ལྡན་པ་རྣམས། །
འཆི་འཕོ་སྐྱེས་ནའང་དེ་དག་ལ། །
ཁོན་ཆེན་དེ་བཞིན་རྗེས་སུ་འབྲང་། །
དཔེར་ན་སྤྲུལ་དང་ནེའུ་ལེ་དང་། །
བྱ་རོག་འུག་པ་མ་ཧེ་རྟ། །
ཚེ་རབས་གཞན་ལ་བསྒྲུབས་པ་གང་། །
114



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ། །
དེ་ཅི་འདི་ལ་མི་སྣང་ངམ། །
ཁྲོ་བ་ལ་ནི་བརྟེན་རྣམས་ཀྱིས། །
རང་གི་དོན་ཡང་མི་རིགས་པས། །
མཁས་པས་རྣམ་པར་མ་བརྟགས་པར། །
ཁྲོ་བའི་ཡུས་སུ་མི་བྱའོ། །
གང་ལ་བཟོད་པའི་རང་བཞིན་ཆུ། །
ཁྲོ་བའི་མེ་ནི་ཞི་བྱེད་པ། །
གདུལ་བའི་ཐབས་ཀྱི་མཆོག་ཡོད་པ། །
དེ་ལ་དགྲ་རྣམས་ག་ལ་སྡང་། །
གཡུང་དྲུང་ཆོས་ཀྱི་གོ་འཕང་མཆོག །
ལེགས་པའི་གཞི་ལ་མ་འབད་ན། །
མཐོང་དང་མ་མཐོང་ཕུན་སུམ་ཚོགས། །
ཆུ་ཡི་ཆུ་བུར་བཞིན་དུ་གཡོ། །
སྙིང་ལ་ཡོད་པའི་གསང་ཚིག་རྣམས། །
ངན་པ་རྣམས་ལ་སྤེལ་མི་བྱ། །
བྲང་འགྲོ་གདུག་པ་ཁྲོས་པ་བཞིན། །
115



ལེགས་བཤད་བསྟན་བཅོས་ཕྱོགས་བསྒྲིགས་
དེ་ལ་དེ་ཡིས་གནོད་འགྱུར་སྲིད། །
བློ་ལྡན་གང་ཞིག་རྩོམ་པ་ཀུན། །
ཆོས་གཙོར་བྱེད་པའི་དཔལ་ལྡན་པ། །
དེ་ལ་འདི་དང་གཞན་དུ་ཡང་། །
བདེ་བར་འགྱུར་བ་ཐེ་ཚོམ་མེད། །
ཐབས་མཁས་ཆོ་གར་ལྡན་པ་ལ། །
དགྲ་རྣམས་ཀྱིས་ནི་རྫི་མི་འགྱུར། །
ཆོ་ག་རབ་ཏུ་སྦྱར་ལེགས་ན། །
དུག་ཀྱང་བདུད་རྩི་ཉིད་དུ་འགྱུར། །
དགྲ་བཅོམ་ཕྱོགས་དང་བྲལ་བ་ཡིས། །
སེམས་ཀྱི་གནོད་པ་ག་ལ་སྤོང་། །
མཚོན་ཆག་གཡུལ་ངོར་ཆེར་ཞུགས་པ། །
གདོན་མི་ཟ་བར་ཕམ་པར་འགྱུར། །
གྲོགས་མི་བདོག་པ་འགས་ཀྱང་ནི། །
དགྲ་དཔུང་གཞོམ་པར་དཀའ་བར་འགྱུར། །
ཚང་ཚིང་ཉུང་ཟད་བསྲེགས་པ་ཡི། །
116



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ། །
མེ་ཡང་རླུང་ལ་ལྟོས་དགོས་སོ། །
བདག་དང་གཞན་ལ་མི་ཕན་པའི། །
ཕྱུག་པོ་བཀྲེན་དང་ཅིས་མི་མཚུངས། །
བུད་ཤིང་རྣམས་དང་ཕྲད་པའི་མེ། །
བུད་ཤིང་བསྲེགས་ནས་ཤི་བ་བཞིན། །
གཞན་གྱིས་བཟུང་བའི་བུད་མེད་དག །
རུམ་དུ་བཅུག་སྟེ་ཉལ་བ་ནི། །
ལྕགས་ཀྱུ་མེད་པར་གླང་པོ་ཆེ། །
མྱོས་པའི་རྒྱབ་ཏུ་ཞོན་པས་ཐུ། །
གང་ཞིག་རྟག་ཏུ་སྨད་འཚོང་མའི། །
བུད་མེད་རྣམས་ལ་གླ་འཇལ་བ། །
སྟོན་ཀའི་ཆུ་བོའི་རྩ་ལག་བཞིན །
དེ་ཡི་ཕུན་སུམ་ཚོགས་པ་འགྲིབ། །
བློ་ལྡན་སྤྱོད་ལམ་ཞི་བ་ཡི། །
ལུས་ཀྱི་ཕན་པ་འགྲུབ་པར་བྱེད། །
ཆུ་སྐྱར་སྤྱོད་ལམ་ཞི་བ་ཡིས། །
117



ལེགས་བཤད་བསྟན་བཅོས་ཕྱོགས་བསྒྲིགས།
སྤྱོད་པས་ཉ་རྣམས་འབྱིན་པར་བྱེད། །
བདོག་པ་རིགས་པས་ཉེར་བསྒྲུབས་ཤིང་། །
འཇིག་རྟེན་ཀུན་ལ་ཕན་འདོགས་གང་། །
དེ་ནི་འཇིག་རྟེན་ཐམས་ཅད་ཀྱིས། །
སྤྱི་ལ་མེ་ཏོག་ཕྲེང་བཞིན་བཀུར། །
འཇིག་རྟེན་འདི་ན་མཁས་པ་གང་། །
དགྲ་རྣམས་སྙིང་ནང་འཇུག་འདོད་པ། །
དེས་ཀྱང་བདག་ཉིད་རྟག་པར་ནི། །
ཡོན་ཏན་རྣམས་དང་ལྡན་པར་བྱ། }
གང་ཞིག་གཞན་དག་བརླག་བྱ་ཞེས། །
ཁྲོས་པའི་མེ་ཡིས་རང་རྒྱུད་སྲེག །
ཡོན་ཏན་ལྷུར་ལེན་མི་བྱེད་པ། །
དེ་དག་ནམ་ནམ་ཞར་ཞར་ཕུང་། །
གང་ལ་རང་གི་ཤེས་རབ་མེད། །
དེ་ལ་བསྟན་བཅོས་ཅི་བྱར་ཡོད། །
མིག་གཉིས་དང་ནི་བྲལ་བ་ལ། །
118



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ།
མེ་ལོང་གིས་ནི་ཅི་ཞིག་བྱ༑ །
སྦྲུལ་ལ་འོ་མ་བླུད་པ་ནི། །
དུག་འཕེལ་འགྱུར་བ་ཁོ་ནར་ཟད། །
ངན་པ་རྣམས་ལ་གདམས་པ་ཡང་། །
ཚིག་པ་ཟ་འགྱུར་ཞི་མི་འགྱུར། །
ཡོན་ཏན་མཆོག་ལྡན་མི་རྣམས་ནི། །
སྙིང་དང་ཡིད་ཀྱང་འདྲེན་པར་བྱེད། །
མཁས་པ་ཡོན་ཏན་ལྕགས་ཀྱུ་ཡིས། །
ལམ་ལོག་གླང་ཆེན་དྲངས་ཏེ་བཀོལ། །
འཇིག་རྟེན་ཀུན་གྱི་དཔལ་འདི་ནི། །
ཡིད་ཀྱིས་ལག་ཏུ་འོངས་དང་འདྲ། །
དཔའ་བོ་ཚམ་ཚོམ་མེད་རྩོམ་པ། །
མཐུ་སྟོབས་ཅན་གྱི་དབང་དུ་འགྱུར །
དཔལ་གྱི་འགྲོ་བ་བཟང་མོ་འདི། །
འདི་དང་རང་དབང་མེད་པར་འདུག །
མཐུ་རྩལ་ལྡན་པའི་སྐྱེས་མཆོག་གིས། །
1 19



ལེགས་བཤད་བསྟན་བཅོས་ཕྱོགས་བསྒྲིགས།
ལག་ནས་དྲངས་པ་བཞིན་དུ་སྤྱོད། །
གང་ཞིག་འབྱུང་པོ་ཐམས་ཅད་ལ། །
རྟག་ཏུ་བདག་དང་འདྲར་བྱེད་པ། །
མཛའ་བཤེས་འཕེལ་བ་འདི་ལ་ནི། །
ཕུན་སུམ་ཚོགས་པ་འཚེ་བ་མེད། །
བཙན་ལ་མི་འགྱུར་ཐབས་མཁས་ཤིང་། །
སྐྱེ་དགུ་རྣམས་ཀྱི་གདུང་བ་སེལ། །
ཀུན་ལ་སྙིང་བརྩེར་བཅས་པ་ཡི། །
མི་དབང་རྣམས་ནི་སྤྲིན་དང་འདྲ། །
གནམ་ལ་སྤྲིན་ཆེན་དལ་སྙོམས་པ། །
ས་ལ་ལོ་ཏོག་ཀུན་གྱི་གསོས། །
བཟོད་ཆེན་གྲིབ་མར་ལྡན་པ་ཡི། །
ལྗོན་ཤིང་སྐྱེ་དགུའི་གདུང་བ་སེལ། །
མི་ཡི་ཆོས་ལུགས་ལེགས་སྤྱད་ན། །
ལྷ་ཡུལ་བགྲོད་པ་ཐག་མི་རིང་། །
ལྷ་དང་མི་ཡི་ཐེམ་སྐས་ལས། །
120



ཤེས་རབ་བརྒྱ་པ་ཞེས་བྱ་བའི་རབ་ཏུ་བྱེད་པ། །
འཛེགས་ན་ཐར་པ་གམ་ན་འདུག །
དོན་གྱི་བསྟན་བཅོས་ལུགས་ཆེན་པོ། །
དོན་མང་ཕྲེང་བ་བརྒྱུས་པ་ལས། །
གཅེས་པའི་སྙིང་པོ་མདོར་བསྡུས་པ། །
ཤེས་རབ་བརྒྱ་པ་འདི་ཡིན་ནོ། །
གང་ཞིག་གཞན་དྲིང་མི་འཇོག་པར། །
ཤེས་རབ་རྩལ་གྱིས་འཚོ་འདོད་པ། །
དེ་ཡིས་ཕྱོགས་འདི་བརྟག་བྱས་པས། །
རང་གཞན་དོན་དུ་སྤྱད་པ་སྤྱོད{ }
བྱང་ཆུབ་སེམས་དཔའི་ས་དང་པོ་རབ་ཏུ་དགའ་བ་བརྙེས་ཤིང་། ཆོས་
ཀྱི་དབྱིངས་ཀུན་ཏུ་འགྲོ་བའི་དོན་རྟོགས་པ། དེ་བཞིན་གཤེགས་པ་ཡེ་ཤེས་
འབྱུང་གནས་འོད་ཅེས་བྱ་བར་ལུང་བསྟན་པ། སངས་རྒྱས་གཉིས་པར་གྲགས་
པ། སློབ་དཔོན་འཕགས་པ་ཀླུ་སྒྲུབ་ཀྱིས་མཛད་པ་ཤེས་རབ་བརྒྱ་པ་ཞེས་བྱ་
བའི་རབ་ཏུ་བྱེད་པ་བརྒྱ་པ་རྫོགས་སོ། །རྒྱ་གར་གྱི་མཁན་པོ་སརྦ་ཛྙཱ་དེ་བ་
དང་། ཞུ་ཆེན་གྱི་ལོ་ཙཱ་པ་བན་དེ་དཔལ་བརྩེགས་ཀྱིས་བསྒྱུར་ཅིང་ཞུས་ཏེ་
གཏན་ལ་ཕབ་པའོ། །
121



ལེགས་བཤད་བསྟན་བཅོས་ཕྱོགས་བསྒྲིགས།
༄༅། །ལུགས་ཀྱི་བསྟན་བཅོས་ཤེས་རབ་
སྡོང་བུ་ཞེས་བྱ་བ་བཞུགས་སོ། །
སློབ་དཔོན་ཀླུ་སྒྲུབ།
རྒྱ་གར་སྐད་དུ། ནི་ཏི་ཤཱསཱུ ་པྲཛྙཱ་དཎྜ་ནཱ་མ། བོད་སྐད་དུ།
ལུགས་ཀྱི་བསྟན་བཅོས་ཤེས་རབ་སྡོང་བུ་ཞེས་བྱ་བ།
དཀོན་མཆོག་གསུམ་ལ་ཕྱག་འཚལ་ལོ། ：
མི་སྲུན་སྐྱེ་བོ་གདུལ་བར་བྱ། །
ཡོན་ཏན་ཅན་ནི་བཀུར་བར་བྱ། }
དྲང་པོའི་སྤྱོད་པས་དཀོར་མཛོད་དགང་། །
རང་གི་ཡུལ་འཁོར་བསྐྱང་བར་བྱ། །
བདག་གི་གསང་དང་གཞན་གྱི་གསང་། །
རང་གི་བུ་གཅེས་བཞིན་བསྲུངས་ནས། །
ས་རྣམས་ལ་ནི་སྙོམས་གྱུར་པའི། །
མི་ནི་གཅེས་པ་རབ་གཅེས་འགྱུར།
122



ལུགས་ཀྱི་བསྟན་བཅོས་ཤེས་རབ་སྡོང་བུ། །
ཆུང་མ་ངན་དང་མཛའ་བོ་ངན། །
རྒྱལ་པོ་ངན་དང་ཉེ་དུ་ཡིན། །
ཁྱིམ་མཚེས་ངན་དང་ཡུལ་ངན་རྣམས། །
ཐག་རིང་དུ་ནི་སྤང་བར་བྱ། །
གྲོགས་པོ་ནོར་དད་ཆེ་བ་སྤང་། །
ཆུང་མ་ལོག་གཡེམ་དད་ཆེ་སྤང་། །
བཀུར་དཀའ་སོ་མི་མཁས་པ་ཡི། །
དེ་ལྟ་བུ་ཡི་སྨན་པ་སྤང་། །
བྱེ་བྲག་ཕྱེད་པའི་བློ་ལྡན་ཡང་། །
བྱ་བ་གྲོས་ཀྱིས་བསྒྲུབ་པར་བྱ། །
འགྲུབ་འགྱུར་ཁོ་ནར་མ་ཟད་ཀྱི། །
མ་གྲུབ་ན་ཡང་མཛེས་པ་ཡིན། །
བརྟན་ཞིང་འཇམ་ལ་ཚིག་ཉུང་གང་ཡིན་པ། །
དེ་ལ་ཤིན་ཏུ་ཤིན་ཏུ་བག་བྱ་སྟེ། །
ཉི་མ་སྤྲིན་བུག་ནང་ནས་བྱུང་བ་ཡི། །
འོད་ཟེར་ཤིན་ཏུ་ཚ་བར་གྱུར་པ་བཞིན། །
123



ལེགས་བཤད་བསྟན་བཅོས་ཕྱོགས་བསྒྲིགས།
བརྟན་རྣམས་སྡུག་བསྔལ་མྱོང་གྱུར་ཀྱང་། །
ཡིད་ནི་གདུང་བར་མི་བྱེད་དེ། །
ཟླ་བ་སྒྲ་གཅན་ཁར་ཞུགས་ནས། །
འཆར་བར་ཅི་ག་མི་བྱེད་དམ། །
ཀུན་དགའ་ར་བའི་ཕྲེང་རྒྱུད་ལྟར། །
མེ་ཏོག་རྒྱས་པ་བཏུ་བྱ་ཡི། །
ཇི་ལྟར་སོལ་བ་མཁན་བཞིན་དུ། །
རྩ་ནས་གཅད་པར་མི་བྱའོ། །
གསུག་དང་རྒྱལ་པོའི་བཀའ་དྲིན་དང་། །
སྨད་འཚོང་གླུ་དང་ལེགས་བརྗོད་དང༌། །
གྲུ་ཡི་གླུ་དང་གནས་ཀྱི་སྐལ། །
འདི་ཉིད་དུ་ནི་བླང་བྱ་སྟེ། །
དྲུག་པོ་ཡུན་རིང་ཐོབ་མི་འགྱུར། །
རིག་སྔགས་ལོག་པར་ཤེས་པ་དུག །
ནད་ལ་བཏང་སྙོམས་བྱས་པ་དུག །
རྒན་པོས་གཞོན་ནུ་བསྟེན་པ་དུག །
124



ལུགས་ཀྱི་བསྟན་བཅོས་ཤེས་རབ་སྡོང་བུ། །
དབུལ་པོ་ཉིན་པར་ཉལ་བ་དུག །
དམ་པ་མང་པོ་ཁས་འཆེས་མི་བྱེད་ལ། །
གལ་ཏེ་དཀའ་བས་ཁས་ནི་བླངས་གྱུར་ན། །
རྡོ་ལ་རི་མོ་བྲིས་པ་ལྟ་བུར་ནི། །
ཤི་ཡང་གཞན་དུ་བྱེད་པར་མི་འགྱུར་རོ། །
དུས་སུ་དགྲ་དང་འདུམ་པར་བྱ། །
དུས་སུ་བཤེས་དང་འཐབ་པར་བྱ། །
བྱ་དང་མི་བྱའི་ཚོད་ཤེས་པས། །
མཁས་པས་དུས་ནི་འདའ་བར་བྱ། །
ཁ་ཡི་ཉེས་པས་ཕུང་འགྱུར་ཏེ། །
ནེ་ཙོ་རི་སྐེགས་ཏི་ཏི་ར། །
མི་སྨྲ་ཆུ་སྐྱར་མིས་མི་འཛིན། །
ཐམས་ཅད་འགྲུབ་བྱེད་མི་སྨྲ་ཡིན། །
ཆས་བཞག་བསྟར་བས་དགྲ་བོ་གདུལ། །
གོས་ངན་གྱིས་ནི་ཆུང་མ་གདུལ། །
སྨྱུང་བ་བྱས་པས་ནད་རྣམས་གདུལ། །
125



ལེགས་བཤད་བསྟན་བཅོས་ཕྱོགས་བསྒྲིགས།
གོམས་པ་ཡིས་ནི་མ་རིག་གདུལ། །
རང་གི་སྤྱོད་པ་སྦ་བར་བྱ། །
འདམ་གྱི་ནང་དུ་ལུས་བཅུག་པའི། །
གལ་ཏེ་མྱུ་གུས་མ་བོས་ན། །
པདྨའི་རྩ་བ་སུ་ཡིས་རྙེད། །
གལ་ཏེ་མངོན་སུམ་གྱུར་ཀྱང་ནི། །
མི་སྲིད་དངོས་པོ་སྨྲ་མི་བྱ། །
རི་མོ་ལ་གནས་རྨ་བྱ་ཡིས། །
ཇི་ལྟར་ནོར་བུ་ཟ་བར་བྱེད། །
གང་ཞིག་ཡིད་ལ་གནོད་བྱེད་འདོད། །
དེ་ལ་རྟག་ཏུ་སྙན་ཚིག་བརྗོད། །
རྔོན་པ་རི་དྭགས་གསོད་མཐོང་ཚེ། །
ཡིད་འོང་གླུ་སྙན་ལེན་པ་བཞིན། །
བསམ་པ་གང་དང་གང་གིས་ནི། །
མི་རྣམས་ཡིད་ནི་ཡང་དག་སྦྱོར། །
དེས་ན་དེ་ཡི་དབང་དུ་འགྱུར། །
126



ལུགས་ཀྱི་བསྟན་བཅོས་ཤེས་རབ་སྡོང་བུ།
སྣ་ཚོགས་ནོར་བུ་ཇི་བཞིན་ནོ། །
གཞན་གྱི་ཁུ་ཚུར་འཚོ་བ་བླ} ༑
ནགས་ན་ཤིང་ཤུན་གྱོན་པ་བླ། །
མི་རྣམས་ཤི་བར་གྱུར་ཀྱང་བླ། །
ཉིན་རེ་བཞིན་དུ་བརྙས་ཐབས་མིན། །
མ་བརྙས་མི་ཡི་རྩ་བ་ཡིན། །
བརྙས་པའི་ནོར་གྱིས་ཅི་ཞིག་བྱ། །
ང་རྒྱལ་དྲེགས་པས་རབ་བཅོམ་པའི། །
ནོར་དང་སྲོག་གིས་ཅི་ཞིག་བྱ། །
བྱ་བ་མི་ལྕོགས་རྩོམ་པར་བྱེད་པ་དང་། །
ཚོགས་དང་འཁོན་ཞིང་སྟོབས་ལྡན་དག་ལ་རྒོལ། །
བུད་མེད་ལ་ནི་ཡིད་བརྟན་བྱེད་པ་སྟེ། །
འཆི་བདག་བཞི་པོ་སྒོ་ཡི་དྲུང་ན་སྡོད། །
རྒྱལ་པོ་ངན་པ་ཡོང་མ་མཐོང་། །
མཛའ་བོ་གཡོན་ཅན་ཡོང་མ་མཐོང་། །
འདོད་ལྡན་ཆུང་མ་ཡོང་མ་མཐོང་། །
127



ལེགས་བཤད་བསྟན་བཅོས་ཕྱོགས་བསྒྲིགས།
སྐྱེ་བོ་སྡིག་ཅན་ཡོང་མ་མཐོང་། །
གང་ཞིག་ཀུན་ཏུ་བགྲོད་བྱ་ཡོད་པ་དེ། །
རང་ཡུལ་ཆགས་པས་བརླག་པར་ཅི་ཕྱིར་བྱེད། །
སྐྱེ་བོ་ངན་པ་བདག་གི་ཁྲོན་པ་ནི། །
འདི་ཡིན་ཟེར་ཞིང་བ་ཚྭ་ཅན་ཆུ་འཐུང་། །
སྐྱེ་བོ་བློ་དཔངས་མཐོ་བ་ལ། །
འདི་ན་བདེ་སྐྱིད་གཉིས་ཡོད་དེ། །
འདུ་འཛི་ཐམས་ཅད་སྤངས་པའམ། །
འབྱོར་པ་ཤིན་ཏུ་རྒྱ་ཆེ་བའོ། །
དཔལ་ནི་རྒྱབ་ཀྱིས་ཕྱོགས་གྱུར་ཅིང་། །
རྩོལ་བ་དོན་མེད་ཉིད་གྱུར་པའི། །
དམ་པ་དབུལ་པོར་གྱུར་པ་ལས། །
ནགས་ལས་གཞན་དུ་བདེ་བ་མེད། }
དམ་པའི་འགྲོ་བ་གཉིས་ཡིན་ཏེ། །
མེ་ཏོག་དག་གི་མགོ་ལྕོགས་བཞིན། །
འཇིག་རྟེན་ཀུན་གྱིས་སྤྱིར་བཀུར་བའམ། །
128



ལུགས་ཀྱི་བསྟན་བཅོས་ཤེས་རབ་སྡོང་བུ། །
ནགས་ཉིད་དུ་ནི་དེངས་པར་བྱ། །
ངང་གིས་སྐད་ཅིག་འཇིག་པ་ཡི། །
ཚེ་ཡི་སྙིང་པོ་འདི་ཡིན་ཏེ། །
མཛའ་དང་མཁས་དང་ཤན་མ་ཕྱེ། །
ལྷན་ཅིག་བག་ཡངས་གནས་པའོ། །
བསགས་ན་གྲོགས་འཁར་འཕེལ་འགྱུར་ལ། །
སྤྱད་ན་མིག་སྨན་ཟད་འགྱུར་ལྟར། །
དུས་ལས་འགོད་པ་ཆུང་འགྱུར་བ། །
དེ་ཉིད་ཁོ་ན་མཁས་པ་ཡིན། །
གྲོགས་འཁར་དང་ནི་སྦྲང་རྩི་དང་། །
ཟླ་བ་ཚེས་པ་ཡར་གྱི་ངོ་། །
རྒྱལ་པོའི་ནོར་དང་སྤྲང་པོའི་ནོར། །
ཅུང་ཟད་ཅུང་ཟད་བསགས་པས་འཕེལ། །
ཧ་ཅང་སྲེད་པར་མི་བྱ་སྟེ། །
སྲེད་པ་ཆེ་ལ་ཉེས་པ་འབྱུང༌། །
ཧ་ཅང་སྲེད་པས་རྨོངས་བྱས་ན། །
129



ལེགས་བཤད་བསྟན་བཅོས་ཕྱོགས་བསྒྲིགས།
ཅེ་སྤྱང་གཞུ་མཆོག་གཙུག་ཏོར་བཞིན། །
བྱ་བའི་དོན་དུ་རྗེས་སུ་འབྲང་། །
བྱས་ཟིན་པ་ལ་བརྟེན་མི་བྱེད། །
བློ་ངན་ཞོ་ཡི་རྣ་བ་ཅན། །
བསྲུང་བར་བྱ་བ་ཁྱོད་ཀྱིས་བཅོམ། །
རབ་ཏུ་གྲགས་པ་འགྲོ་མི་བྱ། །
བདག་ཉིད་ཀྱིས་ནི་མངོན་སུམ་བྱ། །
བིལ་བ་ཆུ་ནང་ལྷུང་བ་ཡིས། །
ནགས་ཚལ་སྟོང་པར་གྱུར་ལ་ལྟོས། །
གནད་དུ་འཕོག་པའི་ཚིག་མི་བརྗོད། །
ཤིན་ཏུ་གནོད་པའང་བརྗོད་མི་བྱ། }
སྐྱེས་བུ་དང་ནི་མཚོན་ཆ་ཡི། །
ཕ་རོལ་དག་ནི་ཤེས་པར་བྱ། །
དགྲ་བོའི་བུ་ནི་སྙན་པར་སྨྲ་ན་ཡང་། །
མཁས་པ་ཡིས་ནི་བཏང་སྙོམས་མི་བྱ་སྟེ། །
དུག་ལོ་ཤིན་ཏུ་མི་བཟད་ཡིན་པས་ན། །
130



ལུགས་ཀྱི་བསྟན་བཅོས་ཤེས་རབ་སྡོང་བུ། །
དེ་ཉིད་དུས་གཞན་དག་ཏུ་གནོད་པ་སྐྱེད། ། །
གང་ཞིག་དགྲ་བོ་དག་ལ་ཡང། ། །
གཡོ་མེད་སེམས་ཀྱིས་ཕན་བྱེད་པ། །
དེ་ལ་དགྲ་བོ་ཐམས་ཅད་ཀྱང་། །
ཐལ་མོ་སྦྱོར་བ་ཉིད་དུ་བྱེད། །
དགྲ་བོ་ཟིལ་གནོན་འདོད་པ་ཡིས། །
བདག་ཉིད་ཡོན་ཏན་གྱིས་བསྟོད་ཀྱི། །
གནོད་སེམས་ངན་པས་ཅི་ཞིག་བྱ། །
དེས་ནི་བདག་གནོད་དགྲ་ལ་མིན། །
མི་སྲུན་སྐྱེ་བོ་ཞི་བས་མིན། །
དེ་དང་འཚམ་པའི་རྩུབ་པས་བསྟེན། །
བུ་ནི་མི་བསྒྲུབ་པ་དག་ལ། །
ཕན་འདོད་ཕ་ཡིས་མི་བསྡིག་གམ། །
ཇི་སྲིད་ལམ་ནི་མཐོང་བ་དང་། །
ཇི་སྲིད་རྐང་པ་བརྟན་པ་དང་། །
ཇི་སྲིད་ཤེས་རབ་མ་ཉམས་པ། །
131



ལེགས་བཤད་བསྟན་བཅོས་ཕྱོགས་བསྒྲིགས།
དེ་སྲིད་རང་གི་ཕན་པ་གྱིས། །
རྣམ་པ་ཀུན་ཏུ་རང་ཕན་སྤྱད་བྱ་ཡི། །
འགྲོ་མང་ནང་དུ་གནས་པས་ཅི་ཞིག་བྱ། །
སྐྱེ་བོ་ཐམས་ཅད་ཡོངས་སུ་མགུ་འགྱུར་བ། །
དེ་འདྲའི་ཐབས་ནི་གང་ཡང་ཡོད་མ་ཡིན། །
གཞན་ལས་ཚོལ་ཞིང་ཟས་ཞིམ་འདོད། །
སློང་མོས་འཚོ་ཞིང་ཁེངས་པ་ཆེ། །
བསྟན་བཅོས་ཤེས་མེད་རྩོད་པར་འདོད། །
ཁྱོད་ཀྱི་དེ་གསུམ་བཞད་གད་རྒྱུ། །
ནགས་བསྲེགས་པ་ཡི་མེ་ལ་ནི། །
རླུང་གིས་གྲོགས་སུ་འགྱུར་བ་ཡིན། །
དེ་ཉིད་མར་མེ་འཇིག་བྱེད་པས། །
ཉམ་ཆུང་པ་ལ་བཤེས་ཡོད་མིན། །
གཞན་ལ་གནོད་པ་མ་བྱས་དང་། །
དམན་ལ་འདུད་པ་མ་བྱས་ཤིང་། །
དམ་པའི་ལམ་ནི་མ་སྤངས་གང་། །
132



ལུགས་ཀྱི་བསྟན་བཅོས་ཤེས་རབ་སྡོང་བུ། །
ཉུང་བ་དེ་ནི་མང་པོ་ཡིན། ། །
ནད་ཀྱི་འཇིགས་པ་མ་བྱུང་ཞིང་། །
དམ་པ་དག་དང་འགྲོགས་པར་བརྩོན། །
དམན་པའི་ཚིག་ནི་མ་སྨྲས་པའི། །
ཉིན་གཅིག་ལོ་བརྒྱ་བས་མཆོག་ཡིན། །
དམན་པས་གང་ཚེ་ནོར་ནི་ཅུང་ཟད་རྙེད། །
འགྲོ་བ་ཐམས་ཅད་བརྙས་པའི་ང་རྒྱལ་ལྡན། །
དམ་པ་ནོར་གྱི་འབྱོར་པ་ཐོབ་གྱུར་ཀྱང་། །
སཱ་ལུ་སྨིན་པ་ལྟ་བུར་ཤིན་ཏུ་འདུད། །
རིགས་རུས་དམའ་བའི་སེམས་ཅན་དག །
ནོར་རམ་རིག་པ་རྙེད་གྱུར་ན། །
འགྲོ་བ་ཀུན་ལ་རྩྭ་སྙམ་སེམས།
པགས་པ་སྔོན་པོའི་ཝ་བཞིན་ནོ། །
ནོར་རམ་རིག་པར་ལྡན་གྱུར་ན། །
དམན་པ་རྣམས་ནི་དྲེགས་པར་འགྱུར། །
གོ་འཕང་གཉིས་པོ་དེ་དག་གིས། །
133



ལེགས་བཤད་བསྟན་བཅོས་ཕྱོགས་བསྒྲིགས།
མཁས་པ་ཤིན་ཏུ་དུལ་བར་འགྱུར། །
བོགས་མེད་ཚོང་དང་འཁོར་ལྡན་དག་ལ་འཚེ། །
སློང་ཞིང་འགྱིང་ལ་ནོར་མེད་འདོད་ལ་དགའ། །
བུད་མེད་གཞོན་ལ་ཚིག་རྩུབ་སྨྲ་བ་སྟེ། །
སྐྱེས་བུ་ལོག་པར་སྤྱོད་པ་དེ་ལྔའོ། །
རྨ་བྱ་སོ་གའི་ཚ་བས་གདུངས་གྱུར་ཀྱང་། །
མཁའ་དཀྱིལ་ཆར་གྱི་རྒྱུན་ལ་རེ་བླ་ཡི། །
རྫིང་བུ་རྟོག་པ་ཅན་གྱི་ཆུ་ངན་ལ། །
དྲེགས་པས་བསྟོད་པའི་མགྲིན་པ་མ་གདུད་ཅིག །
ཏི་ཏི་ར་ནི་ཟིལ་བ་ཡི། །
ཐིགས་པས་སྲོག་ནི་འཛིན་བྱེད་ཀྱང་། །
བསླང་ན་གཏུགས་པའི་འཇིགས་པ་ཡིས། །
བརྒྱ་བྱིན་ལ་ཡང་མི་སློང་ངོ་།
དེ་ཉིད་ཤེས་ན་སློབ་དཔོན་ཅི། །
ནད་སོས་སྨན་པ་ག་ལ་དགོས། །
ཆུ་བོ་བརྒལ་ན་གྲུ་པས་ཅི། །
134



ལུགས་ཀྱི་བསྟན་བཅོས་ཤེས་རབ་སྡོང་བུ། །
ཆགས་བྲལ་བྱད་མས་ཅི་ཞིག་བྱ། །
ངན་པ་ཇི་སྲིད་ཉམ་ཆུང་བ། །
དེ་སྲིད་བར་དུ་རང་བཞིན་བཟང་། །
སྟོན་ཀ་ཡི་ནི་ཆུ་བོའི་ཆུ། །
སྐྱེ་བོ་ཀུན་གྱིས་བགྲོད་པ་བླ། །
གང་དུ་བྱི་བས་མཛོད་པ་བྱེད། །
བྱི་ལས་མར་ནི་བསྲུང་བ་དང་། །
ཁཱ་ཡིས་ཕྱག་ཚང་བྱེད་པ་ཡི༔ །
དངོས་དེ་ལ་ནི་སྨོས་ཅི་དགོས། །
གང་ན་ཞལ་ཏ་བྱེད་པ་མང་། །
ཐམས་ཅད་མཁས་པར་ང་རྒྱལ་ཆེ། །
ཀུན་ཀྱང་གཙོ་བོ་བྱེད་འདོད་པ། །
དེ་ཡི་ཚོགས་རྣམས་འཇིགས་པར་འགྱུར། །
ཉིན་པར་འཁྲིག་དང་ཉིན་ཉལ་དང་། །
ཆང་གསར་ཞོ་ནི་གཞོན་ནུ་འཐུང་། །
ཤ་སྐམ་བུད་མེད་རྒན་ཉལ་ཏེ། །
135



ལེགས་བཤད་བསྟན་བཅོས་ཕྱོགས་བསྒྲིགས།
འདི་དྲུག་ལུས་ཀྱི་སྟོབས་འཕྲོག་པའོ། །
གང་ཞིག་ཁྲོ་ནའང་འཇིགས་མེད་ལ། །
དགའ་ནའང་ཕན་འདོགས་མི་ནུས་པ། །
ཚར་གཅོད་བསྡུ་བ་མེད་འགྱུར་བའི། །
དེ་ཁྲོས་པས་ནི་ཅི་བྱར་ཡོད། །
ནད་དང་ཕངས་དུས་བྱུང་བ་དང་། །
མུ་གེའི་ཚེ་དང་དགྲས་འཇིགས་དང་། །
རྒྱལ་པོའི་སྒོ་དང་གཤིན་རྗེའི་གནས། །
དེ་རྣམས་ཀུན་གྱི་གཉེན་པོར་འགྱུར། །
དགོས་པའི་དོན་དུ་འཇིག་རྟེན་སྒྲུབ། །
དམ་པའི་དོན་དུ་དེ་དག་མིན། །
བེའུས་འོ་མ་ཟད་མཐོང་ནས། །
བ་ནི་རིང་དུ་སྤང་བ་བཞིན། །
སྡུག་པ་དང་བྲལ་རང་མིས་བརྙས་པ་དང་། །
བུ་ལོན་མང་ཞིང་ངན་པ་དག་ལ་བརྟེན། །
དབུལ་པོར་མཐོང་ནས་མཛའ་བོས་སྤངས་པ་སྟེ། །
136



ལུགས་ཀྱི་བསྟན་བཅོས་ཤེས་རབ་སྡོང་བུ། །
མེ་མ་ཡིན་པས་ལུས་སྲེག་དེ་ལྔའོ། །
མི་མཐུན་ཆུང་དུ་འཕེལ་བ་ལ།
མི་གང་ཞི་བར་མི་བྱེད་པ། །
སྦྲང་རྩིའི་ཐིགས་པ་འཛག་པ་དང་། །
ཡུལ་འཁོར་འཇིག་པར་འགྱུར་བ་བཞིན། །
གང་ཞིག་རིགས་ལྡན་དེ་བཞིན་བརྟེན་པ་དང་། །
དམ་པ་ཕངས་ཀྱང་ཡོན་ཏན་གཏོང་མི་བྱེད། །
ཉི་མའི་རང་བཞིན་ཚ་བས་གདུངས་ཀྱང་ནི། །
ཁ་བ་གྲང་བའི་རང་བཞིན་གཏོང་མི་བྱེད། །
སྡིག་པ་ཟད་འདོད་བདེ་བར་གཤེགས་ལ་དད། །
སྐལ་བ་ཟད་འདོད་སྐྱེ་བོ་ངན་དང་བསྟེན། །
རིགས་རྒྱུད་ཟད་འདོད་གླེན་ཞིང་ལྐུགས་པ་སྐྱེ། །
འབྲུ་རྣམས་ཟད་འདོད་ཕོ་བའི་མེ་དྲོད་སྐྱེ། །
འདོད་པས་ལོང་བས་སྡིག་མི་མཐོང་། །
དམུས་ལོང་གིས་ནི་གཟུགས་མི་མཐོང་། །
དྲེགས་པ་ཡིས་ནི་སྐྱོན་མི་མཐོང་། །
137



ལེགས་བཤད་བསྟན་བཅོས་ཕྱོགས་བསྒྲིགས།
བདག་ལྟས་དེ་ཉིད་མི་མཐོང་ངོ་། །
རྒྱལ་པོ་ཡུར་ཆུ་འཁྲི་ཤིང་དང་། །
བུད་མེད་དམུས་ལོང་ལྔ་བོ་ནི། །
གཡོན་ཅན་བློ་ཡིས་ཇི་ལྟར་ཁྲིད། །
ཁྲིད་རྣམས་གཞན་གྱི་དབང་དུ་འགྱུར། །
བདེ་བའི་རྗེས་ལ་སྡུག་བསྔལ་ཏེ། །
སྡུག་བསྔལ་རྗེས་ལ་བདེ་བ་ཡིན། །
མི་རྣམས་ཀྱི་ནི་བདེ་སྡུག་དག །
འཁོར་ལོ་བཞིན་དུ་འཁོར་བར་བྱེད། །
མ་མཐོང་བ་དག་མདུན་དུ་ལྷགས། །
སླར་ཡང་མ་མཐོང་བ་རུ་སོང་། །
ཁྱོད་ཀྱི་དེ་ཅི་ཁྱོད་ཀྱང་ཅི། །
དེ་ལ་མྱ་ངན་སུ་ཞིག་བྱེད། །
ཇི་ལྟ་ཇི་ལྟར་ཤིང་དག་ནི། །
རྒྱ་མཚོ་ཆེ་ལ་མཉམ་འགྲོ་བ། །
དབའ་རླབས་ཀྱིས་ནི་སོ་སོར་ཕྱེ། །
133



ལུགས་ཀྱི་བསྟན་བཅོས་ཤེས་རབ་སྡོང་བུ།
དེ་ལ་མྱ་ངན་སུ་ཞིག་བྱེད། །
བློ་གྲོས་ཆེ་ལྡན་ཁྲོ་བས་ཤུགས་ལས་རྒྱལ། །
སྐྱེ་བོ་ངན་པ་ཁྲོ་བས་མོད་ལ་ཕམ། །
ཕམ་པས་ཕམ་པར་བྱས་པའི་བློ་ངན་དག །
བློ་ལྡན་དག་དང་ལྷན་ཅིག་ཅི་ཕྱིར་འགྲན། །
ཕ་བོང་འབད་པ་ཆེན་པོ་ཡིས། །
རི་ཡི་རྩེ་མོར་འདེགས་པར་ནུས། །
ཅུང་ཟད་ཙམ་གྱིས་དེ་སྐུར་བ། །
རང་གི་སྐྱོན་ཡོན་དེ་དང་མཚུངས། །
མི་གང་བྱ་བ་མ་ཡིན་པའི། །
བྱ་བ་ལ་ནི་སྦྱོར་བྱེད་པ། །
དེས་ནི་ངེས་པར་ཕུང་འགྱུར་ཏེ། །
ཁྱིའུ་འབྱིན་པའི་སྤྲེའུ་བཞིན། །
རང་གི་ཕྱོགས་ནི་ཡོངས་སྤངས་ནས། །
གཞན་གྱི་ཕྱོགས་ལ་དགའ་བ་གང་། །
དེ་ནི་ངེས་པར་བརླག་འགྱུར་ཏེ། །
139



ལེགས་བཤད་བསྟན་བཅོས་ཕྱོགས་བསྒྲིགས།
རྒྱལ་པོ་རབ་དམར་ཇི་བཞིན་ནོ། །
མཁའ་ལ་སྐར་མཁན་དག་གིས་རྩིས་བྱས་ན། །
ཟླ་བ་དང་ནི་སྐར་མའི་ལམ་རྣམས་ཤེས། །
ཁྱིམ་ན་མི་དང་ཁྱིམ་ཐབ་ལོག་པ་དག །
སྣ་ཚོགས་སྤྱོད་པ་དེ་ནི་མཐོང་མ་གྱུར། །
རྙོག་མེད་ཆུ་ནང་ཟླ་ཚེས་སྣང་གྱུར་པ། །
པདྨའི་རྩ་བ་ལེན་པར་ཁྱོད་བྱེད་གྱུར། །
ངང་པ་ཆུ་དང་འོ་མ་འབྱེད་ཤེས་པའི། །
ཁྱོད་ཀྱི་བློ་གྲོས་དེ་རིང་གང་དུ་སོང་། །
མི་གང་བྱ་བ་ཆེན་པོ་གང་། །
ཅུང་ཟད་བྱེད་པར་འདོད་ན་ཡང་། །
དེ་ནི་བསྒྲིམས་ནས་རབ་བྱ་སྟེ། །
སེང་གེའི་ལས་གཅིག་ཡིན་པར་བཤད། །
ཇི་ལྟར་རྒྱལ་སྲིད་བསྐྱང་བ་དང་། །
བསྡོ་བའི་དགྲ་རྣམས་འདུལ་བ་དག །
འབངས་ལ་རེ་བ་མ་འཇོག་པར། །
]40



ལུགས་ཀྱི་བསྟན་བཅོས་ཤེས་རབ་སྡོང་བུ། །
ཞལ་བཞུགས་ཚེ་ན་སྨྱུར་ཏེ་མཛོད། །
སྙིང་དུ་སྡུག་པའམ་གཞན་གང་ཞེས། །
སེམས་ཡང་པ་དག་རྩེ་བར་བྱེད། །
སྤྱོད་པ་རྒྱ་ཆེན་ལྡན་པ་དག །
ས་ཡི་དཀྱིལ་འཁོར་ཐམས་ཅད་གཉེར། །
རྟག་ཏུ་སྙན་ཚིག་སྨྲ་བ་ཡི། །
རྒྱལ་པོས་སྐྱེ་དགུ་བྲིད་པར་སླ། །
ཕན་ཚིག་སྨན་དང་འདྲ་བ་དེ། །
ཉན་པ་བས་ཀྱང་སྨྲ་བ་དཀོན། །
གལ་ཏེ་ཆོས་དོན་རྟོགས་པ་ཡིས། །
ཞལ་ཚེ་ལམ་སྲུང་སྐྱོན་ན་ནི། །
འགྲོ་བ་བློ་ལྡན་གཅིག་གྱུར་ཀྱང་། །
དེ་ལས་བདག་ནི་རྣམ་པར་རྒྱལ། །
ནོར་མཉམ་ནུས་པ་མཉམ་པ་དང་། །
གནད་ཤེས་འབད་རྩོལ་ཆེ་བ་ཡི། །
འཁོར་གྱིས་ངེས་པར་གནོད་འགྱུར་གྱི། །
11



ལེགས་བཤད་བསྟན་བཅོས་ཕྱོགས་བསྒྲིགས།
གང་དགྲས་མི་ཕུང་དེ་ཡིས་ཕུང་། །
ཆུ་ཡི་ནང་ནས་མེ་དབར་ན༑ །
མེ་དེ་གང་གིས་ཞི་བར་བྱེད། །
སྐྱོབ་པ་ལས་ནི་འཇིགས་པ་བྱུང་། །
འཇིགས་པ་དེ་ལས་སུ་ཡིས་སྲུང་། །
མ་བསྐུལ་མི་སྙན་དགྲ་སྟོན་ལ། །
བསྐུལ་ནས་སྙན་པ་མི་སྒྲོགས་ལ། །
འཇིག་རྟེན་རྔ་ཟླུམ་དང་འདྲ་ལ། །
དེ་ལྟར་བསྐུལ་ཞིང་སྒྲ་སྙན་སྒྲོགས། །
ས་བདག་འདོད་ལ་ཆགས་པས་ཕན་དང་གནོད་པ་ཤེས་
མི་འགྱུར། །
ཇི་ལྟར་རང་དགར་རང་སྤྱོད་མྱོས་པའི་གླང་ཆེན་བཞིན་
དུ་སྤྱོད། ། །
དེ་འོག་འགྱོད་པས་རབ་གདུངས་ཉམ་ངའི་མྱ་ངན་་་་་་
གཡང་སར་ལྷུང་། །
དེ་ཡིས་འཁོར་ལ་ཉེས་པ་བགོད་བྱེད་རང་གི་སྐྱོན་མ་་་་
142



ལུགས་ཀྱི་བསྟན་བཅོས་ཤེས་རབ་སྡོང་བུ། །
རིག །
རྩོད་དུས་རྒྱལ་པོ་ནོར་ཚོགས་ཐོབ་པ་ལས། །
སྲོག་ནི་སྲུང་གི་ནོར་ནི་གཏང་བར་བྱ། །
ཇི་ལྟར་ཤན་པས་ལུག་གི་བལ་བྲེགས་ནས། །
སྲོག་ཐར་བྱས་པ་རྙེད་པ་ཆེ་བ་བཞིན། །
རྩ་བ་བྲང་འགྲོ་རྩེ་མོ་མཁའ་ལྡིང་དང་། །
ཡལ་ག་སྤྲེ་འཛེགས་མེ་ཏོག་བུང་བས་བསྐོར། །
གང་ཞིག་གདུག་པའི་སེམས་ཅན་གནས་བཅས་པ། །
ཙན་དན་ཤིང་དེ་ལ་ནི་བསྙེན་དུ་མེད། །
གང་གིས་ཐབས་ཀྱིས་ཕ་རོལ་གནོན། །
ནུས་པས་མ་ཡིན་ཐབས་ཀྱིས་དེ། །
བྱ་རོག་གིས་ནི་གསེར་ཕྲེང་གི །
སྦྲུལ་དག་གསད་པར་གྱུར་ལ་ལྟོས། །
གང་ལ་བློ་ཡོད་དེ་སྟོབས་ལྡན། །
བློ་མེད་སྟོབས་ཀྱིས་ཅི་ཞིག་བྱ། །
ཅི་ཞིག་སེང་གེ་སྟོབས་དང་ལྡན། །
143



ལེགས་བཤད་བསྟན་བཅོས་ཕྱོགས་བསྒྲིགས།
རི་བོང་གིས་ནི་སྲོག་དང་ཕྲལ། །
བྱ་བའི་ཐབས་ཀྱིས་གྲོགས་བྱེད་ན། །
བློ་ལྡན་དག་ལ་དྲི་བར་བྱ། །
ཕུན་སུམ་ཚོགས་པས་སྨོས་ཅི་དགོས། །
ཕུང་གྱུར་ན་ཡང་མཛེས་པ་ཡིན། །
ཡོན་ཏན་ཚུལ་སྤྱོད་རང་བཞིན་གསལ་བ་ཡིས། །
སྐྱེ་བོ་ངན་པ་བཅོས་སུ་ག་ལ་རུང་། །
ཚ་ཞིང་དྲོད་ཆེ་རྩུབ་པས་བསྒྲུབས་པ་ཡི། །
བད་ཀན་ནད་བཞིན་ཤིན་ཏུ་འཕེལ་བར་འགྱུར། །
སྙིང་ལ་ཁོན་དུ་གཟུང་བྱ་ཡི། །
དེ་ལ་ཚིག་གིས་མི་བསྐུལ་བར། །
དགྲ་བོའི་རྐང་པ་ནས་གཟུང་ཞིང་། །
ཚིག་གི་མཚོན་ཆས་བསྣུན་པར་བྱ། །
ཇི་སྲིད་འཇིགས་པ་མ་བྱུང་བ། །
དེ་སྲིད་འཇིགས་ལ་འཇིགས་པར་བྱ། །
འཇིགས་པ་མངོན་དུ་བྱུང་བའི་ཚེ། །
14



ལུགས་ཀྱི་བསྟན་བཅོས་ཤེས་རབ་སྡོང་བུ།
འཇིགས་མེད་ལྟ་བུར་གཞོམ་པར་བྱ། །
བདེན་པ་ཞུགས་པར་གྱུར་པ་ལ། །
སླུ་བྱེད་མཁས་པ་ཡིན་ནམ་ཅི། །
པང་པར་བརྟེན་ཏེ་ཉལ་བ་ལ། །
གསོད་པ་དེ་ཅི་དཔའ་བོའམ། །
གཞོན་ཡང་རྒན་པའི་ཉེ་བར་ཞི་ལ་དགའ། །
མཁས་པར་གྱུར་ཀྱང་ཤེས་པའི་ང་རྒྱལ་མེད། །
གཟི་བརྗིད་ཆེ་ཡང་བཟོད་ཅིང་དེས་པའི་ངང་། །
ཇེ་མཐོར་ཕྱིན་ཡང་ང་རྒྱལ་དྲེགས་པ་མེད། །
རྟག་ཏུ་སེམས་ཅན་ཕན་དགའ་རྣམས། །
རིན་ཆེན་སྒྲོན་ལྟར་མཆོག་ཡིན་ཏེ། །
སྣུམ་ལ་ལྟོས་པར་མི་བྱེད་ཅིང་། །
སྣོད་དང་སྡོང་བུ་ལ་ལྟོས་མིན། །
སྨན་པ་ཟས་ནི་མ་ཞུ་དང་། །
རྒྱལ་པོ་བརྫུན་དུ་སྨྲ་བ་དང༌། །
རིགས་ལྡན་སྡིག་པ་སྤྱོད་པ་སྟེ། །
145



ལེགས་བཤད་བསྟན་བཅོས་ཕྱོགས་བསྒྲིགས།
འདི་གསུམ་ཤིན་ཏུ་མི་རིགས་པའོ། །
མཐུ་ཆེ་བ་དང་འགྲོགས་གྱུར་ན། །
མཐོན་པོ་ཉིད་དུ་སུ་མི་འགྱུར། །
མེ་ཏོག་ཕྲེང་བར་འབྲེལ་བ་ཡི། །
སྐུད་པ་མགོ་ལ་འདོགས་པར་བྱེད། །
དུས་ལ་བབ་པར་སྟོན་པ་དང་། །
གནས་སྐབས་བཅས་པར་སྨྲ་བ་དང་། །
ཤིན་ཏུ་ངོ་མཚར་གྱུར་ལ་འགོད། །
འཇིག་རྟེན་ཆེན་པོ་ཉིད་ཐོབ་འགྱུར། །
བརྩོན་འགྲུས་བརྟུལ་ཕོད་བརྟན་པ་དང་། །
སྟོབས་དང་བློ་གྲོས་ཕ་རོལ་གནོན། །
འབད་རྩོལ་ཡོན་ཏན་དྲུག་ལྡན་པ། །
དེ་ལ་ལྷ་ཡང་འཇིགས་པ་སྐྱེ། །
སྐྱོན་ཆད་དགྲ་བོ་ཕམ་པར་བྱས་པ་དག །
མཛའ་བོར་འདོད་འོངས་པ་ལ་ཡིད་མི་བརྟན། །
བྲག་ཕུག་འུག་པའི་ཚོགས་ཀྱིས་གང་བ་ལ། །
146



ལུགས་ཀྱི་བསྟན་བཅོས་ཤེས་རབ་སྡོང་བུ།
བྱ་རོག་གིས་ནི་མེ་བཏང་བསྲེགས་ལ་ལྟོས། །
ཟ་དང་གཉིད་ལོག་འཇིགས་དང་འཁྲིག་པ་སྤྱོད། །
མི་དང་ཕྱུགས་རྣམས་དེ་དག་མཉམ་པ་ཡིན། །
ཆོས་སྤྱོད་པ་ཡི་མི་རྣམས་ཁྱད་པར་འཕགས། །
ཆོས་མི་ཤེས་ན་ཕྱུགས་དང་ཅི་མི་མཉམ། །
གང་ཞིག་ཆོས་ལ་སྨོད་པ་རྣམས། །
ཉི་མར་འགྲོ་དང་འོང་ན་ཡང་། །
དེ་ནི་མགར་བའི་སྡུད་པ་ཡིན། །
དབུགས་འབྱིན་ཀྱང་ནི་གསོན་མ་ཡིན། །
སངས་རྒྱས་མགོན་པོ་ཡོངས་སྤངས་ཏེ། །
ལྷ་གཞན་ལ་ནི་ཕྱག་བྱེད་པ། །
བློ་ངན་གང་གཱའི་འགྲམ་དུ་ནི། །
སྐོམ་ནས་ཁྲོན་པ་བྱེད་དང་མཚུངས། །
ཡུལ་ནི་ཤིན་ཏུ་ཡུན་རིང་གནས་ཀྱང་ངེས་པ་ཁོ་ནར་་་་
འགྲོ་བར་འགྱུར། །
འབྲལ་ལ་ཁྱད་པར་ཅི་ཞིག་ཡོད་ལ་འགྲོ་བ་རང་ཉིད་་་་་་
147



ལེགས་བཤད་བསྟན་བཅོས་ཕྱོགས་བསྒྲིགས།
སྡོད་མི་བྱེད། །
དབང་མེད་འབྲལ་བས་ཡིད་ལ་ཡོངས་སུ་གདུང་བ་
མཐའ་ཡས་སྐྱེད་པར་བྱེད། །
འདི་དག་རང་གིས་སྤོང་ན་ཞི་བའི་བདེ་བ་མཐའ་ཡས་་
འཐོབ་པར་འགྱུར། །
འདོད་པ་ཡིད་འོང་ཡིན་པ་བདེ། །
འབྱོར་པ་མཉམ་དགའ་ཡིན་མོད་ཀྱི། །
འོན་ཀྱང་འཚོ་བའི་འཇིག་རྟེན་འདི། །
ནད་མེད་ཆང་འཐུང་ཁུར་པར་མཚུངས། །
འགྲོ་བའི་དྲི་མ་ཆགས་པ་འདྲ་བ་མེད། །
གཞན་ལ་གནོད་པ་ཕྲག་དོག་འདྲ་བ་མེད། །
མཛའ་བོ་སློང་མོ་པ་འདྲ་ཡོད་མིན་ཏེ། །
གཏོང་དང་མཉམ་པའི་གཉེན་བཤེས་གང་ཡང་མེད། །
ཤེས་རབ་དང་མཉམ་མིག་མེད་དེ། །
རྨོངས་པ་དང་མཉམ་མུན་པ་མེད། །
ནད་དང་འདྲ་བའི་དགྲ་མེད་དེ། །
1/18



ལུགས་ཀྱི་བསྟན་བཅོས་ཤེས་རབ་སྡོང་བུ། །
འཆི་བ་དང་མཉམ་འཇིགས་པ་མེད། །
དེ་བས་ཤིན་ཏུ་མི་བཟད་པའི། །
འཆི་བ་ངེས་པར་འབྱུང་འགྱུར་བས། །
འདོད་པ་རྣམས་ལ་སེམས་བཟློག་ལ། །
དམ་པའི་ཆོས་ལ་དགའ་བར་གྱིས། །
གྲོགས་པོ་འདི་ན་ནོར་དེ་ཡོད་ལེགས་པས། །
ཡིད་བཞིན་ནོར་ཁྱེད་རྡོར་འགྱུར་ནོར་མ་བྱེད། །
སྦུར་ལོང་རྒྱུན་གྱི་དམ་པར་བྱེད་འགྱུར་བ། །
དེར་ནི་འདི་འདྲའི་ནོར་བུ་འཇིག་རྟེན་ཕུང་། །
གང་ཞིག་ས་སྟེང་འབྲུ་རྣམས་དང་། །
གསེར་དང་ཕྱུགས་དང་ནད་མེད་རྣམས། །
དེ་དག་ཀུན་གྱིས་གཅིག་མི་ངོམས། །
དེ་ལྟར་ཤེས་ནས་ཞི་བར་གྱིས། །
འབད་པས་བསགས་པའི་ནོར་ལ་ནི། །
ཡང་དང་ཡང་དུ་ཉུགས་པར་བྱེད། །
བཀྲེན་པས་བྱི་བ་ཇི་བཞིན་དུ། །
149



ལེལ་ས་བཤད་བསྟན་བཅོས་ཕྱོགས་བསྒྲིགས།
ནོར་རྣམས་སྡུག་བསྔལ་ཁོ་ནར་ཟད། ། །
འཇིག་རྟེན་འཚོ་བ་བརྟན་མ་ཡིན། །
ནོར་དང་ལོངས་སྤྱོད་བརྟན་མ་ཡིན། །
བུ་དང་ཆུང་མ་བརྟན་མིན་གྱི། །
ཆོས་དང་གྲགས་པ་སྙན་པ་བརྟན། །
རྒྱལ་པོ་ནོར་སོགས་ངོམས་པ་མེད། །
མཁས་པ་ལེགས་བཤད་ཀྱིས་མ་ངོམས། །
རྒྱ་མཚོ་ཆུ་ཡིས་ངོམས་པ་མེད། །
འཇིག་རྟེན་སྡུག་ལ་བལྟས་མི་ངོམས། །
མེ་ལ་ཤིང་གིས་ངོམས་པ་མེད། །
བྱིས་པ་འདོད་པས་ངོམས་པ་མེད། །
ཚུལ་ཁྲིམས་དག་དང་དུལ་བ་དང་། །
སེམས་ནི་དུལ་བར་གྱུར་པ་དང་། །
གང་ཞིག་དྲང་པོར་ཞུགས་པ་དག །
དེ་ལ་གནས་ན་ཅི་ཞིག་དགོས། །
ཆོག་ཤེས་དབང་ཕྱུག་ལ་གནས་ན། །
150



ལུགས་ཀྱི་བསྟན་བཅོས་ཤེས་རབ་སྡོང་བུ།
སྐྱེ་བོ་ངན་པའི་ས་དང་རིང་། །
ལོངས་སྤྱོད་འདོད་པའི་སྲེད་པས་བཅིང་། །
གོམ་རེ་བརྙས་པ་ཐོབ་པར་འགྱུར། །
ལུས་ཞེས་བྱ་བ་སྐྱོན་ལྡན་འདི། །
ཡོན་ཏན་ཆེན་པོ་གཅིག་ཡིན་ཏེ། །
གནས་སྐབས་གང་དང་གང་ཕྲད་པ། །
དེ་དང་དེར་འགྲོ་གོ་ར་བ། །
ནགས་ཀྱི་གླང་པོ་རྩྭ་ལོ་ཟ་ཡང་སྟོབས་དང་ལྡན། །
སྦྲུལ་ནི་ཟས་སུ་རླུང་ཟར་གྱུར་ཀྱང་སྦེགས་པ་མེད། །
དྲང་སྲོང་རྩ་བ་འབྲས་བུ་ཙམ་གྱིས་དུས་འདས་བྱེད། །
དེ་བས་ཁྲེལ་འཛེམ་ཆོག་ཤེས་ཁོ་ན་འབྱོར་པའི་མཆོག །
ཚོད་མ་དག་དང་རྡུལ་མེད་པའི། །
ཆུ་ཡི་དགོན་པ་ག་ནའང་ཡོད། །
ཟླ་བ་ཐུན་མོང་མར་མེ་ཡིན། །
འབྱོར་པ་དག་གིས་ཅི་ཞིག་བྱ། །
ཆོག་ཤེས་ངེས་པའི་བདག་ཉིད་ཅན། །
151



ལེགས་བཤད་བསྟན་བཅོས་ཕྱོགས་བསྒྲིགས།
འཚོ་བ་གང་ནའང་བཙལ་མི་དཀའ། །
རྩྭ་དང་ལོ་མ་ཆུ་ཡི་གནས། །
གང་ནའང་མེད་པ་མ་ཡིན་ནོ། །
ནགས་མཆོག་སྟག་དང་གླང་པོའི་གཙོས་བསྟེན་པར། །
རྩྭ་ཡི་སྟན་བྱས་ཤིང་ཤུན་གོས་སུ་གྱོན། །
ཤིང་གི་འབྲས་བུ་ལ་སོགས་ཟས་ཟ་བའི། །
ནོར་མེད་ཉེ་དུ་འི་ཚོགས་ནང་གསོན་པ་མིན། །
བཟང་པོ་འམ་ནི་ངན་པ་ཡི། །
སྦྱོར་བ་གང་ཡང་རུང་བ་ཡིས། །
ལུས་ནི་ཤིན་ཏུ་བསྲུང་བྱ་ཡི། །
ནོར་ལ་ཚོགས་པས་ཅི་ཞིག་བྱ། །
བསོད་ནམས་ཆེན་པོའི་རིན་གྱིས་ནི། །
ཁྱོད་ཀྱིས་ལུས་ཀྱི་གྲུ་ཉོས་པ། །
ཇི་སྲིད་ཆག་པར་མ་གྱུར་པར། །
སྡུག་བསྔལ་རྒྱ་མཚོའི་ཕ་རོལ་སོང་། །
ཇི་སྲིད་སྡུག་པའི་དུས་ཀྱི་ཟླ་རྒྱས་པ། །
152



ལུགས་ཀྱི་བསྟན་བཅོས་ཤེས་རབ་སྡོང་བུ། །
འཆི་བདག་གཟའ་ཆེན་འདི་ཡིས་མ་རྙེད་པ། །
དེ་སྲིད་བག་ཡོད་པར་ནི་གནས་བྱ་སྟེ། །
རང་གི་བྱ་བ་དག་ནི་བྱ་བའི་རིགས། །
གང་ཚེ་འདུ་ཤེས་བྲལ་ཞིང་མིག་མི་གཡོ། །
སྐྱིགས་བུ་རྒྱུན་འབྱུང་དབུགས་མཐར་ཐུག་པས་སླེབས། །
མུན་པར་གཡང་ས་ཆེར་ཁྲིད་ལྟར་གྱུར་ན། །
དེ་ཚེ་བུ་དང་ཆུང་མ་གཉེན་ཅིར་འོང་། །
སྙིང་རྗེས་གདུངས་པའི་ཡིད་དང་དབང་པོ་དུལ་ཞིང་་་་
སེམས་ནི་ཆོག་ཤེས་དག་ལ་དགའ་བ་དང༌། །
ཆགས་བྲལ་མངོན་དགའི་སེམས་དང་ཤིང་དྲུང་དག་ན་
ལྟུང་བའི་འབྲས་བུས་བཟའ་བའི་བྱ་བ་བྱེད། །
ལུས་རིད་ཤིང་ཤུན་གྱོན་ཞིང་རྒྱལ་བ་ཞེས་ནི་སྙན་པ་ལྟ་
བུར་སྒྲ་སྒྲོགས་ལ། །
བཱ་རཱ་ཎ་སཱིར་གཤིན་རྗེའི་དབང་གྱུར་བཅོམ་པའི་ལུས་་་
ཚིག་འདི་ནི་ནམ་ཞིག་སྤོང་བར་འགྱུར། །
བསྟན་བཅོས་འཛིན་པས་ཐར་པ་ཡིན། །
_153



ལེགས་བཤད་བསྟན་བཅོས་ཕྱོགས་བསྒྲིགས།
ལུས་དུབ་པས་ཀྱང་མ་ཡིན་ཏེ། །
ཤེས་རབ་ཀྱིས་ནི་སེམས་བཏུལ་ན། །
ཐར་པ་ཐག་ཉེ་འདི་ན་ཡོད། །
ཉེས་པའི་སྐྱོན་ནི་བྲེག་པར་གྱིས། །
མགོ་བོ་བྲེགས་པས་ཅི་ཞིག་བྱ། །
གང་ཞིག་ཡིད་ཀྱི་གོས་མེད་ན། །
རས་ཀྱི་ཆོས་གོས་ཅི་ལ་ཕན། །
སེམས་ཅན་རྣམས་ལ་གང་གི་ཚེམས། །
སྙིང་རྗེས་བརྒྱན་པར་གྱུར་པ་དག །
ཐར་དང་ཡེ་ཤེས་དེ་ཡིན་གྱི། །
ཐལ་བ་རལ་པ་ཆོས་གོས་མིན༑ །
གང་ཞིག་ལང་ཚོ་ལ་ཞི་བ། །
དེ་ནི་ཞི་བར་བདག་གིས་ཤེས། །
ཁམས་རྣམས་ཡོངས་སུ་ཟད་པ་ན། །
ཅི་ཡི་ཕྱིར་ན་ཞི་མི་འགྱུར། །
མཛའ་བཤེས་ཉེ་དུ་དུར་ཁྲོད་དུ། །
154



ལུགས་ཀྱི་བསྟན་བཅོས་ཤེས་རབ་སྡོང་བུ་
དུ་བ་འཐུལ་ནས་ལྡོག་པར་བྱེད། །
གང་ཞིག་རང་དང་ལྷན་ཅིག་འགྲོགས། ། །
ལས་ཏེ་དེས་ན་དགེ་བ་སྤྱད། །
གང་ཞིག་རབ་ཏུ་ཉོན་མོངས་དང་། །
ཆོས་དང་འགལ་བར་བྱེད་པ་དང་། །
དགྲ་ལ་འདུད་པའི་ནོར་རྣམས་ནི། །
གང་གི་ནོར་དུ་རུང་མ་ཡིན། །
དམ་པ་ལེགས་སྤྱོད་ལ་སྲེད་ཤིན་ཏུ་བསྡམས་གྱུར་ཏེ། ། །
ཀུན་ཏུའང་སྐྱེ་བོས་སྨོད་འཇིགས་རྟག་ཏུ་སྡུག་བསྔལ་་་་
གནས། །
གང་ཞིག་འཛེམ་མེད་ལོངས་སྤྱོད་དག་གི་རྩ་རྩོལ་བ། །
རིགས་དང་མི་རིགས་དཔྱོད་མེད་ཐ་མལ་སྐྱེ་བོ་སྐྱེད། །
རིགས་དང་མི་རིགས་དཔྱོད་པའི་བློ་མེད་ཅིང་། །
ཐོས་དང་སྡོམ་པ་མང་པོ་རྣམ་སྤངས་ནས། །
ལྟོ་བ་འགེངས་པ་ཙམ་ཞིག་འབའ་ཞིག་འདོད། །
སྐྱེས་བུ་ཕྱུག་དང་ཕྱུགས་ལ་ཁྱད་ཅི་ཡོད། ། །
155



ལེགས་བཤད་བསྟན་བཅོས་ཕྱོགས་བསྒྲིགས།
མཐོང་དང་མ་མཐོང་ཡོན་ཏན་གྱི། །
འབྱུང་གནས་ཆེན་པོ་རིགས་པ་ཡིན༑ །
དེས་ན་དེ་བས་དོན་གཉེར་བས། །
ཤེས་རབ་ཡོངས་སུ་གཟུང་བར་བྱ། །
བརྒྱ་ཡི་ནང་ནས་དཔའ་བོ་སྐྱེ། །
སྟོང་གི་ནང་ནས་མཁས་པ་འབྱུང་། །
བརྒྱ་སྟོང་ལས་ནི་མཛངས་པ་སྟེ། །
སྟོང་པ་སྐྱེའམ་མི་སྐྱེའང་སྲིད། །
མཁས་པས་རིག་པ་རྣམ་ཀུན་ཏུ། །
ན་ཚོད་ཡོལ་ཡང་བསླབ་པར་བྱ། །
གལ་ཏེ་འདིར་འབྲས་མི་སྟེར་ཡང་། །
སྐྱེ་བ་གཞན་དུ་རྙེད་པ་སླ། །
སྐྲ་དཀར་གཉེར་མ་ལྷགས་དུས་སུའང་། །
ཐོས་པ་བསག་པར་བྱ་བ་སྟེ། །
གང་དུ་ཐོས་མང་འགྲོ་འགྱུར་བ། །
དེར་ནི་ཕུང་པོ་འགྲོ་མི་འགྱུར། །
156



ལུགས་ཀྱི་བསྟན་བཅོས་ཤེས་རབ་སྡོང་བུ། །
རྒྱལ་པོ་དང་ནི་ཡོན་ཏན་ལྡན། །
དེ་གཉིས་འདྲ་བ་མ་ཡིན་ཏེ། །
རྒྱལ་པོ་རང་གི་ཡུལ་ན་བཀུར། །
ཡོན་ཏན་ལྡན་པ་ཀུན་ཏུ་བཀུར། །
ཡོན་ཏན་ལྡན་པ་སྐྱོན་ཡོད་ཀྱང་། །
ཡོན་ཏན་དགའ་རྣམས་སྐྱོ་མི་བྱེད། །
ཟླ་བ་རྙོག་པ་ཡོད་གྱུར་ཀྱང་། །
བརྟན་རྣམས་དགའ་བས་ལྟ་བར་བྱེད། །
ཡོན་ཏན་དང་འདྲ་ལུས་ཀྱི་རྒྱུན་གཞན་མེད། །
སེམས་ལས་དང་འདྲ་ལུས་ཀྱི་སྡུག་བསྔལ་མེད། །
བཟོད་པ་དང་འདྲ་ལུས་ཀྱི་སྲུང་མ་མེད། །
གཏོང་བ་དང་མཉམ་གཉེན་ནི་གང་ན་མེད། །
དམ་པ་རིང་ན་གནས་གྱུར་ཀྱང་། །
ཡོན་ཏན་ཕོ་ཉ་ཉིད་བྱེད་དེ། །
ཀེ་ཏ་ཀ་ཡི་དྲི་བསྣམས་ནས། །
བུང་བ་རང་ཉིད་འོང་བར་འགྱུར། །
157



ལེགས་བཤད་བསྟན་བཅོས་ཕྱོགས་བསྒྲིགས།
ཡོན་ཏན་དག་ལ་འབད་བྱ་ཡི། །
འགྱིང་ཚུལ་དགོས་པ་ཅི་ཞིག་ཡོད། །
བ་ནི་འོ་མ་མེད་པ་ལ། །
དྲིལ་བུ་བཏགས་ཀྱང་ཉོ་མི་འགྱུར། །
དུས་ནི་ཡུན་ཐུང་རིག་པའི་རྣམ་པ་མང་། །
ཚེ་ཡི་ཚད་ཀྱང་ཇི་ཙམ་མི་ཤེས་པས། །
ངང་པས་ཆུ་ནང་ནས་ནི་འོ་མ་བཞིན། །
གང་ཞིག་གཅེས་པ་དེ་ནི་བསྟེན་པར་བྱ། །
སྐར་མ་ཆེན་པོ་མང་དུ་ཤར་གྱུར་ཅིང་། །
ས་ཡི་རྒྱན་གྱུར་ཟླ་བ་ཤར་ན་ཡང་། །
གང་དུ་ཉི་མ་ནུབ་ན་མཚན་མོར་འགྱུར། །
ཉི་མ་མ་གཏོགས་ཤར་ནུབ་མིང་མི་འདོགས། །
གང་ཞིག་ཤར་བར་གྱུར་ན་ནི། །
མུན་པ་མེད་ཅིང་གཟི་ཅན་བྱེད། །
ཉི་མ་ཤར་བ་མཆོག་ཡིན་གྱི། །
གཞན་རྣམས་ཤར་བས་ཅི་ཞིག་བྱ། །
158



ལུགས་ཀྱི་བསྟན་བཅོས་ཤེས་རབ་སྡོང་བུ།
སྐྱེས་བུ་བྱ་བ་གང་ཡིན་གཅིག་བྱས་མཐར་ཕྱིན་པས། །
སེམས་འཕགས་འགྱུར་ཏེ་མང་པོ་ཅི་ལ་དགོས། །
ཟླ་བ་རྒྱས་པས་ས་སྟེང་གསལ་བ་བཞིན། །
སྐར་མ་མང་པོའི་ཚོགས་ཀྱིས་ནུས་མ་ཡིན། །
ཡོན་ཏན་སྐྱེས་པ་རང་ཁར་ལས། །
རྫས་ནི་བསོད་ནམས་ཁར་ལས་པས། །
སྐྱེས་བུ་ལ་ནི་ཅི་ཕྱིར་སྨེ། །
ཡོན་ཏན་འབད་པས་བསྒྲུབ་བྱ་ཡིན། །
འབད་པའང་བདག་ཉིད་ལ་གནས་ན། །
གཞན་དག་ཡོན་ཏན་ལྡན་ཞེས་ཏེ། །
དེ་ལྟར་གསོན་པ་སུ་ཡིས་བཟོད། །
བསྟན་བཅོས་དོན་ནི་ཤེས་པའི་མི། །
འདི་ན་ཞ་བོ་རྣམས་ལའང་མང་། །
རལ་གྲིའི་རྩེ་མོ་རྣོན་པོ་ཡིས། །
དགྲ་ལས་རྒྱལ་བྱེད་དེ་རྙེད་དཀའ། །
ཕྱུག་པོ་ཀླ་ཀློ་རྣམས་ལའང་ཡོད། །
1 59



ལེགས་བཤད་བསྟན་བཅོས་ཕྱོགས་བསྒྲིགས།
དཔའ་བོ་དུད་འགྲོ་རྣམས་ལའང་མང་། །
སྣ་ཚོགས་དོན་གྱི་གཏམ་སྨྲ་བའི། །
དམ་པ་དག་ནི་ཀུན་ཏུ་དཀོན། །
རི་བོ་ཀུན་ལ་ཙནྡན་མེད། །
གླང་པོ་ཀུན་ལ་མུ་ཏིག་མེད། །
ཡང་དག་དོན་གྱི་གཏམ་སྨྲ་བའི། །
མཁས་པའང་ཀུན་ན་ཡོད་མ་ཡིན། །
ཡོན་ཏན་ཤེས་ལ་དེ་ཉིད་ཡོན་ཏན་འགྱུར། །
ཡོན་ཏན་མེད་ན་དེ་ཉིད་སྐྱོན་དུ་འགྱུར། །
ཆུ་བོའི་ཆུ་ནི་ཤིན་ཏུ་སྐྱོན་མེད་པའང་། །
རྒྱ་མཚོར་ཕྱིན་ན་བཏུང་དུ་མི་རུང་འགྱུར། །
ཡོན་ཏན་ལྡན་པ་ཡོན་ཏན་ལ་དགའ་ཡི། །
ཡོན་ཏན་མེད་པ་ཡོན་ཏན་གྱིས་མི་མགུ། །
བུང་བ་ནགས་ནས་པདྨར་འོང་འགྱུར་གྱི། །
སྦལ་བ་ལྷན་ཅིག་གནས་ཀྱང་དེ་ལྟ་མིན། །
མཁས་པ་རྣམས་ཀྱི་གྲགས་པ་ནི། །
160



ལུགས་ཀྱི་བསྟན་་བཅོས་ཤེས་རབ་སྡོང་བུ། །
མཁས་པ་ཉིད་ཀྱི་ནང་དུ་འཕེལ། །
རིན་ཆེན་ཤེལ་ལ་རིན་ཆེན་དང་། །
གཡུལ་ངོ་དག་ཏུ་དཔའ་བོ་བཞིན། །
ངང་པ་ལྔ་ཡི་ཚོགས་ནང་མཛེས་མ་ཡིན། །
ཅང་ཤེས་བོང་བུའི་ཚོགས་ནང་མཛེས་མ་ཡིན། །
སེང་གེ་ཝ་ཡི་ཚོགས་ནང་མཛེས་མ་ཡིན། །
མཁས་པ་བླུན་པོའི་ཚོགས་ནང་མཛེས་མ་ཡིན། །
གང་ཞིག་ཆེན་པོས་སྤྱི་བོས་བཀུར། །
དེ་ཉིད་དམན་པས་རྩྭ་སྙམ་སེམས། །
མཁས་པས་ཕྱག་བྱས་མཆོད་རྟེན་ནི། །
ཁཱ་དག་སྟན་དུ་བྱེད་པ་ཡིན། ། །
བདག་ལ་གྲངས་མེད་ཡོད་གྱུར་ཀྱང་། །
གཞན་ལ་ཉུང་ཟད་ཡོད་པ་ཡི། །
ཡོན་ཏན་མེད་ལ་དམ་པ་དགའ། །
སྤྱོད་པ་འདི་ནི་ངོ་མཚར་ཚེ། །
ཐམས་ཅད་མཁྱེན་པའི་ཡོན་ཏན་ནི། །
161



ལེགས་བཤད་བསྟན་བཅོས་ཕྱོགས་བསྒྲིགས།
ཐམས་ཅད་མཁྱེན་པ་ཉིད་ཀྱིས་མཁྱེན། །
ས་གཞི་ཡི་ནི་ལྕི་བའི་ཚད། །
མཐའ་ཡས་ཉིད་ཀྱིས་ཤེས་པ་ཡིན། །
གཞན་གྱིས་གཞན་དག་བསྒྲགས་ན་ནི། །
མེད་པའང་ཡོན་ཏན་ཅན་དུ་འགྱུར། །
ཡོན་ཏན་རང་ཉིད་སྒྲོགས་པ་ནི། །
བརྒྱ་བྱིན་ཡིན་ཡང་མི་བཙུན་འགྱུར། །
གང་དུ་ཡོན་ཏན་ལྡན་མི་མཆོད། །
མཁས་པ་དེ་རུ་ཅི་ཕྱིར་འགྲོ། །
གོས་མེད་གཅེར་བུའི་གྲོང་ཁྱེར་དུ། །
ཁྲུས་མཁན་གྱིས་ནི་ཅི་ཞིག་བྱ། །
ཀྱེ་མ་འཇིག་རྟེན་གླེན་པ་འདི། །
རང་རྒྱུད་གྲུབ་པ་ཡོད་མིན་ཏེ། །
གཞན་གྱིས་བྱས་པའི་རྗེས་འབྲང་བས། །
ཟངས་མའི་སྣོད་ནི་སྟོར་ནས་མེད། །
བཞད་གད་མཁན་དང་མཁས་པ་གཉིས། །
1 62



ལུགས་ཀྱི་བསྟན་བཅོས་ཤེས་རབ་སྡོང་བུ། །
བླུན་ལ་བཞད་གད་བྱེད་པ་མཆོག །
བཞད་གད་མཁན་གྱིས་ནོར་རྙེད་ཀྱིས། །
མཁས་ལ་ནོར་མེད་སྟོང་པར་འགྲོ། །
སྣ་ཚོགས་དོན་ལྡན་གཏམ་རྒྱུད་ཀྱིས། །
མཁས་པ་དུས་ནི་འདའ་བར་བྱེད། །
དབུལ་པོ་ཆོས་ཀྱིས་ཕོངས་གྱུར་པས། །
གཉིད་ལོག་ན་ཡང་འཐབ་པར་བྱེད། །
གང་ཞིག་མང་པོ་ཚོགས་པར་གྱུར་པ་ལས། །
སྐྱེ་བོ་དམ་པའི་ཡོན་ཏན་སྟེན་མི་བྱེད། །
དེ་ནི་རང་གི་མ་ཡི་སྡུག་བསྔལ་གྱིས། །
བསྐྱེད་དེ་སྐྱེས་པར་གྱུར་ཀྱང་ཅི་ཞིག་ཕན། །
མཁས་པའི་ཚུལ་ནི་རིགས་པ་ཡིན། །
ཁུ་བྱུག་ཚུལ་ནི་སྒྲ་སྙན་ཡིན། །
དཀའ་ཐུབ་ཚུལ་ནི་བཟོད་པ་ཡིན། །
བུད་མེད་ཚུལ་ནི་ཉོན་མོངས་ཡིན། །
སྐར་རྩིས་དེ་བཞིན་གྲུབ་མཐའ་དང་། །
163



ལེགས་བཤད་བསྟན་བཅོས་ཕྱོགས་བསྒྲིགས།
མཁའ་ལྡིང་སྔགས་དང་སྔགས་སྨྲ་བ། །
དོན་གྱི་དེ་ཉིད་གཟུང་བྱ་ཡི། །
སྨྲ་ལ་དཔྱད་པར་མི་བྱའོ། །
གླེགས་བམ་ལ་བཞག་རིག་པ་དང་། །
གཞན་ལ་ཚོལ་བའི་ནོར་དག་ནི། །
དགོས་པའི་དུས་ལ་བབ་པ་ན། །
དེ་ནི་ནོར་མིན་རིག་པ་མིན། །
བཟོ་སློབ་པ་ཡི་ཡོན་ཏན་ཀུན། །
ཡོན་ཏན་འཚོ་བའི་རྒྱུ་ཙམ་ཡིན། །
འཁོར་བ་གཅོད་པའི་བློ་གྲོས་གང་། །
ཅི་ཡི་ཕྱིར་ན་དེ་མི་བྱིན། །
མི་ནི་སུ་ལའང་མ་བརྟགས་པར། །
གདམས་ངག་སྦྱིན་པར་མི་བྱ་སྟེ། །
སྤྲེའུ་ཙམ་གྱི་གནས་བཅས་དང༌། །
གནས་མེད་པར་ནི་བྱས་ལ་ལྟོས། །
ཁ་ཅིག་སྨྲ་བ་ལྷུར་ལེན་ཏེ། །
164



ལུགས་ཀྱི་བསྟན་བཅོས་ཤེས་རབ་སྡོང་བུ། །
ཁ་ཅིག་མི་སྨྲ་དོན་ཡང་བསྒྲུབ། །
འདམ་བུ་མེ་ཏོག་འབྲས་བུ་མེད། །
སྟར་ཀ་འབྲས་བུ་མེ་ཏོག་ལྡན། །
ཀེ་ཏ་ཀ་ཡི་འབྲས་བུ་ནི། །
ཆུ་རྣམས་དང་བར་བྱེད་མོད་ཀྱི། །
དེ་ཡི་མིང་ཙམ་སྨོས་པ་ཡིས། །
ཆུ་རྡུལ་དང་བར་མི་བྱེད་དོ། །
གཞུང་ལུགས་དག་ལ་བྱང་བྱས་ཀྱང་། །
ཉམས་སུ་ལེན་པར་མི་བྱེད་ན། །
ལག་ན་སྒྲོན་མ་ཡོད་ཀྱང་ནི། །
ལོང་བས་ལམ་ནི་མཐོང་མི་འགྱུར། །
ཟླ་བ་ཡར་ངོ་མར་ངོ་ལྟར། །
དམ་པ་དམ་མིན་བསྟེན་པ་ལས། །
ཡོན་ཏན་ཆུང་ངུའང་རྒྱས་འགྱུར་ཞིང་། །
རྒྱ་ཆེན་པོ་ཡང་འགྲིབ་པར་འགྱུར། །
མཁས་པས་དགྲ་བོར་གྱུར་པའང་བླའི། །
65



ལེགས་བཤད་བསྟན་བཅོས་ཕྱོགས་བསྒྲིགས།
མི་མཁས་པ་དང་མཛའ་བ་མིན། །
རྐུན་པོས་བྲམ་ཟེ་བསྲུངས་པ་དང་། །
སྤྲེའུས་རྒྱལ་པོའི་མིག་བཅར་བཞིན། །
མཁས་པ་དང་ནི་དུལ་བ་དང་། །
ཆོག་ཤེས་བདེན་པར་སྨྲ་བ་དང་། །
འཆི་བ་ན་ཡང་འདུག་བླ་ཡི། །
སྐྱེ་བོ་ངན་དང་རྒྱལ་སྲིད་མིན། །
སྦྲུལ་གདུག་སྐྱེ་བོ་ངན་པ་དུག །
སྦྲུལ་ལས་ལྷག་པར་སྐྱེ་ངན་དུག །
སྦྲུལ་གདུག་སྨན་དང་སྔགས་ཀྱིས་ཐུབ། །
སྐྱེ་ངན་གདུག་པ་གང་གིས་ཞི། །
སྐྱེ་བོ་ངན་པ་ཡོན་ཏན་བརྒྱ་ཡིས་ཕན་བཏགས་ཏེ། །
དགའ་བར་གྱུར་ཀྱང་དེ་ནི་ཚིག་རྩུབ་སྨྲ་བར་བྱེད། །
གང་ཞིག་རིགས་ལྡན་དེ་བཞིན་བརྟན་པ་དང༌། །
བསྔགས་འོས་ཕོངས་ཀྱང་ཡོན་ཏན་གཏོང་མི་བྱེད། །
རང་བཞིན་ངན་པའི་མི་དག་དང༌། །
156



ལུགས་ཀྱི་བསྟན་བཅོས་ཤེས་རབ་སྡོང་བུ།
སྲང་གི་མཚན་ཉིད་དག་དང་མཚུངས། །
ཅུང་ཟད་ཙམ་གྱིས་མཐོ་འགྱུར་ཞིང་། །
ཅུང་ཟད་ཙམ་གྱིས་དམའ་བར་འགྱུར། །
ཙན་དན་གླ་རྩི་ག་བུར་གྱིས་བྱུགས་ཀྱང་། །
སྒོག་སྐུའི་རང་བཞིན་དྲི་ང་མི་འདོར་ལྟར། །
རིགས་པའི་གཞུང་ལུགས་མང་པོ་རབ་བསླབས་ཀྱང་། །
རང་བཞིན་ངན་པའི་མཚན་ཉིད་འདོར་མི་སྲིད། །
དམ་པའི་བུ་ལ་གདོང་ན་པདྨ་མེད། །
སྨད་འཚོང་བུ་ལ་ཀླད་ནས་རྭ་མ་སྐྱེས། །
ཇི་ལྟ་ཇི་ལྟར་ལོག་པར་བྱེད་གྱུར་པ། །
དེ་ལྟ་དེ་ལྟར་ནལ་བུའི་མཚན་ཉིད་ཡིན། །
ཁ་ནས་སྨྲས་པའི་ཚིག་གཞན་ལ། །
ཡིད་ལ་སེམས་པའི་བསམ་པ་གཞན། །
ཀྱེ་མ་ཡོན་པོའི་བློ་གྲོས་ཅན། །
འདི་ཡི་རང་བཞིན་སུ་ཡིས་སྤྲུལ། །
འབད་པས་སྐྱོན་ནི་ལེན་པར་བྱེད། །
167



ལེགས་བཤད་བསྟན་བཅོས་ཕྱོགས་བསྒྲིགས།
ཡོན་ཏན་རྟག་ཏུ་སྤོང་བར་བྱེད། །
སྐྱོན་ལེན་ཡོན་ཏན་སྤོང་བ་ཡི། །
སྐྱེ་བོ་ངན་པ་ཆུ་ཚགས་འདྲ། །
སྐྱེ་བོ་ངན་པ་སུན་ཕྱུང་ན། }
དམ་པ་ལ་ཡང་ཡིད་མི་རྟོན། །
བྱིས་པ་འོ་མས་ཁ་ཚིག་ན། །
ཞོ་ལའང་ཕུ་ཡིས་འདེབས་ཤིང་འཐུང་། །
མཚན་མོ་མཚོ་ནང་སྐར་མའི་གཟུགས་བརྙན་སྣང་བ་ལ།
ངང་པ་པདྨའི་རྩ་བར་འཁྲུལ་པས་སུན་ཕྱུང་བ། །
ཉིན་མོ་པད་རྩ་མངོན་སུམ་མཐོང་ཡང་ཟ་མི་བྱེད། །
བརྫུན་སྨྲས་སུན་ཕྱུང་བདེན་པ་ལ་ཡང་དོགས་པ་སྐྱེ། །
བུད་མེད་ཟས་ནི་ཉིས་འགྱུར་ཏེ། །
དེ་ཡི་གཡོ་སྒྱུ་བཞི་འགྱུར་རོ། །
ངོ་ཚ་དག་ནི་དྲུག་འགྱུར་རོ། །
འདོད་ཆགས་བརྒྱད་འགྱུར་ཞེས་བརྗོད་དོ། །
སྦྱིན་པས་མ་ཡིན་རིམ་གྲོས་མིན། །
163



ལུགས་ཀྱི་བསྟན་བཅོས་ཤེས་རབ་སྡོང་བུ། །
མཆོད་པས་མ་ཡིན་བསྙེན་བཀུར་མིན། །
བརྟན་པས་མ་ཡིན་བརྩོན་པས་མིན། །
ཀུན་ཏུ་མི་བཟད་བུད་མེད་ཡིན། །
མཁའ་ལྡིང་དབང་པོས་ཁྱེར་བའི་ཚེ། །
པད་དཀར་ཀླུ་ཡིས་སྨྲས་པ་ནི། །
གསང་ཚིག་བུད་མེད་ལ་སྨྲ་བ། །
དེ་ཡི་སྲོག་ནི་དེ་ཟད་འགྱུར། །
དོན་དང་ཆོས་ནི་རྣམ་པར་ཉམས་བྱེད་ཅིང་། །
མཐོ་རིས་དག་དང་ཐར་པའི་གེགས་བྱེད་ལ། །
གནོད་པ་ཀུན་གྱི་རྩ་བ་ཉིད་གྱུར་པས། །
དེ་བས་གཞན་གྱི་བུད་མེད་རྟག་ཏུ་སྤང་། །
གང་གིས་ཚིགས་བཅད་གཅིག་ཙམ་ཞིག །
བླ་མས་སློབ་མ་ལ་བྱིན་ན། །
གང་ཞིག་བཏང་ནས་ཤོག་བཏང་འགྱུར། །
རྫས་དེ་ས་སྟེང་ཡོད་མ་ཡིན། །
འདུ་འཛི་ཀུན་ཏུ་སྤང་བར་གྱིས། །
169



ལེགས་བཤད་བསྟན་བཅོས་ཕྱོགས་བསྒྲིགས།
གལ་ཏེ་དེ་སྤོང་མ་ནུས་ན། །
དམ་པ་དག་དང་འདྲེ་བར་གྱིས། །
དེ་ཉིད་དེ་ཡི་སྨན་ཡིན་ནོ། །
འདོད་པ་ཀུན་ཏུ་སྤང་བར་གྱིས། །
གལ་ཏེ་སྤོང་བར་མ་ནུས་ན། །
ཐར་པ་དག་ལ་འདོད་པར་གྱིས། །
དེ་ཉིད་དེ་ཡི་སྨན་ཡིན་ནོ། །
ཕན་མེད་གཉེན་ཡང་གཞན་ཡིན་ཏེ། །
ཕ་རོལ་ཡིན་ཡང་གང་ཕན་གཉེན། །
ལྷན་ཅིག་འབྱུང་བའི་ལུས་སོགས་ནད། །
ཕན་བྱེད་དགོན་པའི་སྨན་བཞིན་ནོ། །
འབད་པ་ཡིས་ནི་བཟུང་བ་ཡི། །
བུམ་པ་ཡི་ནི་ཆུ་ཕྱེད་བཞིན། །
སྤྱི་བོ་ལ་ནི་བཀུར་བྱས་ན། །
སྐྱེ་བོ་ངན་པ་ཁྲོ་བར་བྱེད། །
གང་ཞིག་ཡིད་དང་རྗེས་མཐུན་པ། །
170



ལུགས་ཀྱི་བསྟན་བཅོས་ཤེས་རབ་སྡོང་བུ།
རིང་ན་གནས་ཀྱང་ཉེ་བ་ཡིན། །
གང་ཞིག་ཡིད་ལ་བརྟན་མི་གནས། །
དྲུང་ན་གནས་ཀྱང་རིང་བ་ཡིན། }
དམ་པ་མིན་དང་ལྷན་ཅིག་གནས་གྱུར་ཀྱང་། །
ཆུ་དང་པད་མོ་བཞིན་དུ་འདྲེ་མི་འགྱུར། །
དམ་པ་ཐག་རིང་དག་ཏུ་གནས་གྱུར་ཀྱང་། །
ཟླ་བ་ཀུ་མུ་ད་ལྟར་དགའ་བར་བྱེད། །
གལ་ཏེ་རྟག་ཏུ་མཛའ་འདོད་ནི། །
གསུམ་པོ་འདི་དག་མི་བྱ་སྟེ། །
རྒྱན་པོ་འགྱེད་དང་ནོར་འབྲེལ་དང་། །
ལྐོག་ཏུ་ཆུང་མ་དང་སྨྲ་བའོ། །
ཇི་ལྟར་རྭ་ལས་འོ་མ་འབྱུང་། །
འདམ་བུ་མེ་ཏོག་སྦྲང་རྩི་འཛག ། །
གལ་ཏེ་བུད་མེད་བདེན་གྱུར་ན། །
སྐམ་ས་ལས་ཀྱང་པདྨ་སྐྱེ། །
བསོད་ནམས་ཡོངས་སུ་དམན་པའི་མིས། །
171



ལེགས་བཤད་བསྟན་བཅོས་ཕྱོགས་བསྒྲིགས་
ལོངས་སྤྱོད་ཐོབ་ཀྱང་སྤྱོད་མི་ཤེས། །
གངས་ཆེན་མཚོ་ལ་ཁྱི་བཞིན་དུ། །
སྐོམ་ནའང་ལྕེ་ཡིས་ལྡག་པར་བྱེད། །
འཇིག་རྟེན་འདི་ན་ལས་བྱེད་པ། །
བླ་མེད་ལམ་བརྒྱུགས་ཁྱེར་མི་བཏུབ། །
སློང་བ་དམན་པ་མི་མངོན་པར། །
ཕྱི་མའི་དུས་ན་བརྒྱ་འགྱུར་ཁྱེར། །
རང་ནོར་སྤངས་ནས་འགྲོ་འགྱུར་བས། །
སྐྱེས་བུ་སྦྱིན་པ་གཏོང་བར་བྱེད། །
ཤི་ནའང་ནོར་ནི་མི་འདོར་བས། །
སྦྱིན་བྱེད་སེར་སྣ་ཅན་འདྲར་ཤེས། །
སྦྱིན་ན་དབུལ་གྱུར་དོགས་པ་ཡིས། །
བཀྲེན་པ་སྦྱིན་པ་གཏོང་མི་བྱེད། །
ངེས་པར་འཇིག་པ་དེ་ཉིད་ཀྱིས། །
མཁས་པས་ནོར་ནི་གཏོང་བར་བྱེད། །
ཟས་ལས་ཟན་གྱི་ཕྱེད་ཙམ་ཡང་། །
172



ལུགས་ཀྱི་བསྟན་བཅོས་ཤེས་རབ་སྡོང་བུ།
སློང་བ་རྣམས་ལ་ཅིས་མི་སྟེར། །
འདོད་དང་རྗེས་མཐུན་འབྱོར་པ་ཡང༌།
གང་གི་ཚེ་ན་འབྱུང་བར་འགྱུར། །
ལས་ཀྱིས་འབྱོར་པ་མེད་ཀྱང་གདུང་བ་མི་སྐྱེད་ཀྱི། །
འོན་ཀྱང་ཅི་འབྱོར་པ་ལ་སྦྱིན་པ་གཏང་བྱ་སྟེ། །
ལོ་མ་མེ་ཏོག་འབྲས་བུ་ཆུ་དང་སྨན་རྣམས་ནི། །
ཐམས་ཅད་མཐའ་ཡས་བསྔོ་བའི་སྟོབས་ཀྱིས་མཐའ་ཡས་
འགྱུར། །
སྦྱིན་དང་སྤྱོད་པས་སྟོང་པ་ཡི། །
ནོར་དེས་ནོར་བདག་ཡིན་ན་གོ །
ནོར་དེ་ཉིད་ཀྱིས་བདག་ཀྱང་ནི། །
ནོར་གྱི་བདག་པོ་ཅིས་མ་ཡིན། །
ཡབ་གཅིག་འདི་ནི་ལས་ཀྱི་ས། །
འདི་ནས་ཕ་རོལ་འབྲས་བུའི་ས། །
འདི་ནི་གང་ཞིག་བྱས་གྱུར་པ། །
དེ་ཉིད་གཞན་དུ་ངེས་པར་སྤྱོད། །
173



ལེགས་བཤད་བསྟན་བཅོས་ཕྱོགས་བསྒྲིགས།
གཞན་འབྱོར་རིགས་དང་གཟུགས་དང་ནད་མེད་ཉིད། །
མཐོང་ནས་འདིར་ནི་ཅི་ཕྱིར་གདུང་བར་བྱེད། །
གལ་ཏེ་འདི་ཀུན་ཁྱོད་འདོད་བསོད་ནམས་ཀྱི། །
ས་བོན་ལས་ནི་འབྲས་འབྱུང་མ་ཐོས་སམ། །
འབྱོར་པ་ཡོད་ཀྱང་གཏོང་མེད་ན། །
ཉེ་བར་འཚོ་བས་ཅི་བྱར་ཡོད། །
ཀིམ་པ་ཀ་ཡི་འབྲས་བུ་ནི། །
ཆག་ཀྱང་ལྟོགས་ལ་ཅི་བྱར་ཡོད། །
གང་ཞིག་གཞན་ལ་གནོད་པ་མེད་པར་སྦྱིན་གཏོང་བ། །
འདི་ཡི་ལོངས་སྤྱོད་སྣ་ཚོགས་ཆུ་ཡིས་མི་འཁྱེར་ཞིང༌། །
མེ་ཡིས་མི་ཚུགས་རྐུན་པོ་རྣམས་ཀྱིས་འཕྲོག་མི་ནུས། །
དེ་ཡི་འབྱོར་པ་ནམ་ཡང་རབ་ཉམས་མི་འགྱུར་རོ། །
གང་ཞིག་དམྱལ་བའི་ནད་ལ་ནི། །
གསོ་བ་དག་ནི་མི་བྱེད་པ། །
སྨན་མེད་གནས་སུ་སོང་ནས་ནི། །
ནད་དང་བཅས་པས་ཅི་བྱར་ཡོད། །
174



ལུགས་ཀྱི་བསྟན་བཅོས་ཤེས་རབ་སྡོང་བུ། །
མི་སྲུན་སྐྱེ་བོ་ས་ཁུང་ལས་བྱུང་བའི། །
ཚིག་ནི་སྦྲུལ་གྱིས་སྐྱེ་བོ་དམ་པ་ཟིན། །
དུག་དེ་ཞི་བར་བྱེད་པའི་གཉེན་པོར་ཡང་། །
ཤེས་རབ་བཟོད་པའི་སྨན་དག་བཏུང་བར་བྱ། །
ཇི་སྲིད་འཚོ་བར་བསད་ཀྱང་ནི། །
དགྲ་བོ་ཟད་པར་མི་འགྱུར་གྱི། །
དེ་ནི་དགྲ་བོ་ཉིད་གསོད་ཡིན། །
མཐུ་ཆེན་བཅོས་སུ་མི་རུང་ལ། །
བཟོད་པ་བྱར་ཡང་ཅི་ཞིག་ཡོད། །
དུལ་བ་ཞི་བའི་སྤྱོད་པ་ལ། །
བཟོད་པར་བྱ་ཡང་ཅི་ཞིག་དགོས། །
གནོད་བྱེད་འོས་པས་ཁྲོ་ཞེ་ན། །
ཆོས་དོན་འདོད་དང་ཐར་པ་དག །
མངོན་སུམ་དུ་ནི་འཇིག་བྱེད་པའི། །
ཁྲོ་ལ་ཁྱོད་ནི་ཅིས་མི་ཁྲོ། །
གཞན་གྱི་འབྱོར་པ་དམ་པ་མཐོང་ནས་ནི། །
175



ལེགས་བཤད་བསྟན་བཅོས་ཕྱོགས་བསྒྲིགས།
གང་ཞིག་སེམས་འཁྲུག་པ་ནི་སྐྱེ་འགྱུར་བས། །
དོན་དེ་ཅུང་ཟད་རྙེད་པར་མི་འགྱུར་གྱི། །
འགྲོ་དེ་རང་གི་བསོད་ནམས་འཇོམས་པར་བྱེད། །
ཐམས་ཅད་ཆོས་ནི་མཉན་པར་བྱ། །
ཐོས་ནས་རབ་ཏུ་གཟུང་བྱ་སྟེ། །
གང་ཞིག་བདག་ཉིད་མི་འདོད་པ།
དེ་དག་གཞན་ལ་མི་བྱའོ། །
འཇིག་རྟེན་ཕ་རོལ་འགྲོ་བ་དག །
ཤེས་པར་སྨྲ་ལ་སུ་ཞིག་མཁས། །
དེ་ནི་ཉམས་སུ་ལེན་པ་ན། །
དྲང་སྲོང་རྣམས་ཀྱང་མཁས་པ་ཡིན། }
འབྱོར་པ་གཡོ་ཞིང་ལང་ཚོ་ཡུད་ཀྱིས་འཇིག །
སྲོག་ནི་གཤིན་རྗེའི་སོ་གཅིག་གནས་དང་མཚུངས། ། །
འོན་ཀྱང་འཇིག་རྟེན་ཕ་རོལ་སྒྲུབ་ལ་ལྷོད། །
ཀྱེ་མ་མི་ཡི་སྤྱོད་པ་ངོ་མཚར་ཆེ། །
བློ་གྲོས་བཟང་ཡང་ལེ་ལོ་ཡིས། །
176



ལུགས་ཀྱི་བསྟན་བཅོས་ཤེས་རབ་སྡོང་བུ།
སྐྱེ་བ་མཐོན་པོར་མི་འགྱུར་ཏེ། །
ལག་རྩིས་ས་ལ་འདྲི་བ་ཡི། །
ཕོ་ལོང་གཤེར་བ་དག་དང་མཚུངས། །
གལ་ཏེ་འགྲོ་བ་འདི་ཀུན་གྱིས། །
འཆི་བདག་སྤྱི་བོར་གནས་མཐོང་ན། །
ཟས་ཀྱང་ཡི་གར་མི་འོང་ན། །
བྱ་བ་གཞན་ལྟ་སྨོས་ཅི་དགོས། །
འདུས་བྱས་ཟིན་ཏམ་མ་ཟིན་ཅེས། །
འཆི་བདག་སྡོད་པར་མི་འགྱུར་བས། །
སང་གི་བྱ་བ་དེ་རིང་བྱ། །
ཕྱི་དྲོའི་བྱ་བ་སྔ་དྲོ་བྱ། །
ཇི་སྲིད་ནད་མེད་ལོ་ཏོག་སྐྱེས་གྱུར་པ། །
ནད་ཀྱི་སེར་བ་ཆེན་པོས་མ་བརླགས་ཤིང༌། །
ཇི་སྲིད་བློ་ནི་བྱ་བའི་རྗེས་འཇུག་པ། །
འདི་ནི་དམ་ཆོས་མཉན་པའི་དུས་ཡིན་ནོ། །
བོང་བུ་ཕྱུགས་ལ་མེ་ཏོག་ཕྲེང་བ་ཅི། །
177



ལེགས་བཤད་བསྟན་བཅོས་ཕྱོགས་བསྒྲིགས།
དུད་འགྲོ་ཕག་ལ་ཁ་ཟས་ཞིམ་པོ་ཅི། །
ལོང་ལ་སྣང་དང་འོན་པ་དག་ལ་གླུ། །
གླེན་པ་རྣམས་ལ་ཆོས་ཀྱིས་ཅི་ཞིག་བྱ། །
ཇི་སྲིད་འདོད་ཆེན་མ་གྱུར་པར། །
དེ་སྲིད་ཡོན་ཏན་ཆེ་ཉིད་ཡིན། །
འདོད་ཆེན་ཉིད་ལ་ཞུགས་གྱུར་ན། །
ཡོན་ཏན་བཙུན་པར་ག་ལ་འགྱུར། །
ཇི་སྲིད་སུ་ལའང་མི་སློང་བ། །
དེ་སྲིད་དཀའ་ཐུབ་གཟི་བརྗིད་ཅན། །
དཔའ་ཞིང་ཤེས་ལྡན་རིགས་མཐོ་དག །
སྐྱེས་བུ་ཞེས་ཀྱང་དེ་སྲིད་བརྗོད། །
དང་པོའི་རྩོམ་པ་གང་ཡིན་པ། །
འདི་ལྟར་ངོ་མཚར་ཆེ་བ་ཡིན། །
ཟོ་ཆུན་བཟོ་སྦྱར་གྱུར་པ་ནི། །
བུད་མེད་ཀྱི་ཡང་དབང་དུ་འགྱུར། །
དྲང་སྲོང་བུ་ནི་མྱུར་དུ་ཤི་ཡང་རུང་། །
178



ལུགས་ཀྱི་བསྟན་བཅོས་ཤེས་རབ་སྡོང་བུ། །
རྒྱལ་པོའི་བུ་ནི་ཡུན་རིང་གསོན་ཡང་རུང་། །
རྔོན་པའི་བུ་ནི་ཤིའམ་གསོན་མི་རུང་། །
དམ་པའི་བུ་ནི་ཤིའམ་གསོན་ཡང་རུང་། །
དེ་ནས་འབྱུང་བ་ལ་གནས་པའི། །
མི་ཡི་བློ་ནི་འཕེལ་བྱའི་ཕྱིར། །
གང་གིས་བསྟན་བཅོས་ཤེས་གྱུར་པའི། །
ལེགས་པར་བཤད་པ་བཤད་པར་བྱ། །
ལེགས་པར་བཤད་པའི་རང་བཞིན་ཚིག །
གང་ཡང་རུང་བ་བསག་པར་བྱ། །
ཚིག་གི་གནས་སྐབས་མཆོད་སྦྱིན་ལ། །
ནོར་མེད་ཅི་ཞིག་སྟེར་བར་བྱེད། །
རིག་པ་བསླབ་དང་དཔའ་བོ་དང་། །
གང་ཡང་གཟུགས་བཟང་ལྡན་བུད་མེད། །
གང་དང་གང་དུ་འགྲོ་གྱུར་པ། །
དེ་དང་དེར་ནི་དཔལ་ཆེན་ཐོབ། །
རིག་པར་ལྡན་དང་རྒྱལ་པོ་ཡི། །
179



ལེགས་བཤད་བསྟན་བཅོས་ཕྱོགས་བསྒྲིགས།
གང་དུའང་མཉམ་པ་མ་ཡིན་ཏེ། །
རྒྱལ་པོ་རང་གི་ཡུལ་ན་བཀུར། །
རིག་ལྡན་ཀུན་ཏུ་བཀུར་བར་འགྱུར། །
གཟུགས་དང་ལང་ཚོ་ཕུན་ཚོགས་ཤིང་། །
རིགས་མཐོ་རྣམས་ལས་སྐྱེས་གྱུར་ཀྱང་། །
རྒྱ་སྐྱེགས་ཤིང་གི་མེ་ཏོག་ལྟར། །
རིག་དང་བྲལ་ན་མཛེས་མ་ཡིན། །
ལུས་ཅན་རིག་དང་བྲལ་གྱུར་པ། །
རིགས་ལྡན་ཡིན་ཡང་ཅི་ཞིག་དགོས། །
འཇིག་རྟེན་དུ་ནི་རིག་པས་མཆོག །
རིག་པ་མེད་པས་རླག་པར་བྱེད། །
བདེ་བ་འདོད་ན་རིག་པ་དོར། །
རིག་པ་འདོད་ན་བདེ་བ་དོར། །
བདེ་ལྡན་རིག་པ་ག་ལ་འགྲུབ། །
རིག་པ་དོན་གཉེར་ག་ལ་བདེ། །
རིག་དང་མཛའ་བཤེས་མེད་གྱུར་པའི། །
180



ལུགས་ཀྱི་བསྟན་བཅོས་ཤེས་རབ་སྡོང་བུ། །
མི་ནི་རྟག་ཏུ་སྡུག་བསྔལ་འགྱུར། །
རིག་དང་མཛའ་བཤེས་ལྡན་གྱུར་པའི། །
མིས་ནི་རྟག་ཏུ་དགའ་བ་འཐོབ། །
རིག་དང་ལྡན་པ་གཞན་ཡུལ་གང་། །
སྙན་པར་སྨྲ་ལ་ཕ་རོལ་སུ། །
གནས་དང་ལྡན་པ་ཁུར་ལྕི་གང་། །
བརྩོན་དང་ལྡན་ལ་ཐག་རིང་ཅི། །
རྩོལ་བ་ཡི་ནི་གྲོགས་ཡོད་ལ། །
རི་རྒྱལ་རྩེ་མོའང་མཐོ་བ་མིན། །
ས་ཡི་འོག་ཀྱང་དམའ་བ་མིན། །
རྒྱ་མཚོས་ཆོད་པའང་ཕ་རོལ་མིན། །
རིག་པ་གླེགས་བམ་ལ་བསླབས་ཀྱི། །
བླ་མའི་ཐད་རྣམས་མ་བསླབས་པ། །
འཕྱོན་མའི་བུད་མེད་སྦྲུམ་མ་བཞིན། །
ཚོགས་པའི་ནང་དུ་མི་མཛེས་སོ། །
བླ་མ་གང་ཞིག་ཡི་གེ་གཅིག །
181



ལེགས་བཤད་བསྟན་བཅོས་ཕྱོགས་བསྒྲིགས།
སྟེར་བ་ལ་ནི་བརྙས་བྱེད་པ། །
ཁྱི་ཡི་སྐྱེ་གནས་བརྒྱར་བརྒྱུད་ནས། །
རིགས་ངན་དུ་ཡང་སྐྱེ་བར་འགྱུར། །
གང་ཞིག་ལ་ནི་ཡི་གེ་གཅིག །
བླ་མས་སློབ་མ་ལ་བྱིན་ན། །
གང་ཞིག་བཏང་ནས་ཤོག་གཏོང་བའི། །
ནོར་ནི་ས་སྟེང་ཡོད་མ་ཡིན། །
སྐྱེད་པར་བྱེད་དང་ལེགས་སློབ་དང་། །
གང་ཞིག་རིག་པ་སྟེར་བ་དང་། །
ཟས་སྟེར་བ་དང་མི་འཇིགས་སྦྱིན། །
ལྔ་བོ་འདི་དག་ཕ་རུ་བཤད། །
རྒྱལ་པོ་བློན་པོའི་ཆུང་མ་དང་། །
དེ་བཞིན་མཛའ་བོའི་ཆུང་མ་དང་། །
སྤུན་ཟླའི་ཆུང་མ་མ་ཉིད་དེ། །
ལྔ་བོ་འདི་དག་མ་རུ་བཤད། །
བླུན་པོ་རྣམས་ལ་གདམས་པ་ནི། །
182



ལུགས་ཀྱི་བསྟན་བཅོས་ཤེས་རབ་སྡོང་བུ།
འཁྲུག་པར་འགྱུར་གྱི་ཞི་མི་འགྱུར། །
སྦྲུལ་ལ་འོ་མ་བླུད་པ་ནི། །
དུག་འཕེལ་འགྱུར་བ་ཁོ་ནར་ཟད། །
མངོན་སུམ་པ་ཡི་རྐང་གཉིས་ཕྱུགས། །
བླུན་པོ་ཡོངས་སུ་སྤང་བར་བྱ། །
མ་མཐོང་ཚེར་མ་ཇི་ལྟ་བར། །
ཚིག་གི་ཟུག་རྔུས་གནོད་པར་བྱེད། །
བླུན་པོས་བླུན་པོ་མཐོང་གྱུར་ན། །
ཙན་དན་བས་ཀྱང་བསིལ་བར་བྱེད། །
གལ་ཏེ་མཁས་པ་མཐོང་གྱུར་ན། །
ཕ་གསོད་པ་ནི་ལྟ་བུར་སེམས། །
སྐྱེ་བོ་ངན་ལ་ཕན་པ་དག །
བྱས་ཀྱང་གང་ལའང་བྱས་མི་གཟོ། །
དམ་པ་ཅུང་ཟད་བཀུར་ན་ཡང་། །
ཇི་སྲིད་འཚོ་བར་རང་དབང་འགྱུར། །
བླུན་པོ་ཆུ་ཡི་རི་མོ་ལྟར། །
183



ལེགས་བཤད་བསྟན་བཅོས་ཕྱོགས་བསྒྲིགས།
གང་ཞིག་བྱས་པ་དེ་མྱུར་འཇིག །
དམ་པ་རྡོ་ཡི་རི་མོ་ལྟར། ། །
ཤིན་ཏུ་ཆུང་ངུའང་བརྟན་པར་གནས། །
སྐྱེ་བོ་ངན་པ་སྙན་སྨྲ་ཡང་། །
འདི་ལ་ཡིད་བརྟན་རུང་མ་ཡིན། །
རྨ་བྱ་སྒྲ་སྙན་སྒྲོགས་ན་ཡང་། །
ཟས་སུ་དུག་ཆེན་ཟ་བ་ཡིན༑ །
ཨེ་མ་སྐྱེ་བོ་ངན་པ་དང་། །
བད་ཀན་དག་གི་རང་བཞིན་མཚུངས། །
འཇམ་པོ་ཡིས་ནི་འཁྲུག་འགྱུར་ལ། །
རྩུབ་པོ་ཡིས་ནི་ཞི་བར་འགྱུར། །
སྐྱེ་བོ་ངན་དང་གསེར་དང་རྔ། །
མི་སྲུན་རྟ་དང་བུད་མེད་དྲེགས། །
བརྡུངས་ནས་དུལ་བ་ཉིད་འགྱུར་གྱི། །
དེ་དག་ལེགས་བྱས་སྣོད་མ་ཡིན། །
སྐྱེ་བོ་ངན་དང་ལྷན་ཅིག་ཏུ། །
184



ལུགས་ཀྱི་བསྟན་བཅོས་ཤེས་རབ་སྡོང་བུ་
དགྲར་གྱུར་མཛའ་བའང་མཛེས་མ་ཡིན། །
ཁྱིམ་ནི་རྩེ་བར་བྱེད་པའམ། །
ལྷག་པའང་མཛེས་པར་འགྱུར་མ་ཡིན། །
སྦྲུལ་བས་ཀྱང་ནི་མི་སྲུན་གདུག །
སྦྲུལ་གདུག་སྨན་དང་སྔགས་ཀྱིས་ཞི། །
མི་སྲུན་ཅིས་ཀྱང་ཞི་མི་བྱེད། །
མི་སྲུན་པ་ཡི་ཉེས་པ་ནི། །
ངོ་བོ་ཉིད་ཀྱིས་རྗེས་འཇུག་ལ། །
གང་ཞིག་མི་སྲུན་དང་འདྲེས་དེ། །
མི་སྲུན་ལས་ཀྱང་མི་སྲུན་འགྱུར། །
ཕ་ཡི་སྤྱོད་པ་མ་མཐོང་ཡང་། །
བུ་ནི་རྗེས་སུ་འཇུག་བྱེད་དེ། །
ཀེ་ཏ་ཀ་ཡི་ཤིང་ལས་ནི། །
སྐྱུ་རུ་ར་འབྲས་འབྱུང་མི་འགྱུར། །
ཕ་དང་མ་དང་དེ་བཞིན་སྤུན། །
ཆུང་མ་རྗེས་མཐུན་འཇུག་པ་རྣམས། །
185



ལེགས་བཤད་བསྟན་བཅོས་ཕྱོགས་བསྒྲིགས།
དེ་ཡིས་སྡིག་པ་བྱས་པ་གང་། །
དེ་ནི་མི་དེས་བྱས་དང་མཚུངས། །
ས་འདི་རྒྱུ་མཚོ་ཆེན་པོ་དང་། །
རི་བོར་བཅས་པ་ཁུར་མིན་གྱི། །
གང་ཞིག་བྱས་པ་མི་གཟོ་བ། །
དེ་ནི་ཤིན་ཏུ་ཁུར་ལྕི་ཡིན། །
ཚུལ་ཁྲིམས་ལྡན་དང་ལྷན་ཅིག་གནས། །
འབྱུང་པོ་ཀུན་ལ་ཕན་པར་དགའ། །
གཤིན་རྗེ་འཇིགས་བྱེད་གང་ཡིན་པ། །
དེ་ནི་མཁས་པས་རབ་ཏུ་བསྔགས། །
མཁས་པ་དང་ནི་དུལ་བ་དང་། །
ཆོག་ཤེས་བདེན་སྨྲ་ལྷན་ཅིག་ཏུ། །
བཙོན་རར་གནས་པའང་གནས་བླ་ཡི། །
མི་སྲུན་ནང་གི་རྒྱལ་སྲིད་མིན། །
དམ་པ་དག་དང་ལྷན་ཅིག་འདྲིས། །
མཁས་དང་ལྷན་ཅིག་སྨྲ་བ་དང་། །
186



ལུགས་ཀྱི་བསྟན་བཅོས་ཤེས་རབ་སྡོང་བུ།
བརྐམ་མེད་ལྷན་ཅིག་མཛའ་བ་ཉིད། །
བྱེད་པ་སྐྱོང་བར་མི་འགྱུར་རོ། །
ཤིན་ཏུ་ཡུན་རིང་དུས་སུ་ཡང་། །
གང་གིས་འཇིག་རྟེན་འདི་དང་ནི། །
གཞན་དུ་སྡུག་བསྔལ་མི་འཐོབ་པའི། །
བློ་ནི་ཆོས་མཐུན་ཉིད་དུ་བྱ། །
སེམས་ནི་དགའ་བར་བྱེད་ན་ཡང་། །
རྣམ་སྨིན་གནོད་བྱེད་ཅི་རུ་རུང་། །
གང་གིས་ཁམས་ནི་འཁྲུག་བྱེད་པའི། །
ཁ་ཟས་ཞིམ་པོའང་ཅི་རུ་རུང་། །
གནོད་ཀྱང་ཕན་པར་འགྱུར་བ་ནི། །
མཁས་པས་སྨན་བཞིན་བཏུང་བྱ་སྟེ། །
འདི་ཡི་འབྲས་བུ་རྗེས་ཐོབ་པ། །
མཚུངས་པ་མེད་པ་ཉིད་དུ་འགྱུར། །
དོན་འདིར་རིགས་དང་ལྡན་པ་ཡི། །
རྒྱལ་པོས་བསྡུ་བ་བྱས་ན་ནི། །
187



ལེགས་བཤད་བསྟན་བཅོས་ཕྱོགས་བསྒྲིགས།
ཐོག་མ་དབུས་དང་ཐ་མ་རུ། }
དེ་ནི་གཞན་དུ་མི་འགྱུར་རོ། །
རྒྱ་མཚོ་འཇིག་པའི་དུས་སུ་ནི། །
གཞུང་ལས་རྒལ་བར་འགྱུར་ཞེས་གྲགས། །
དམ་པ་འཆི་ནའང་གཞུང་ལུགས་ལས། །
ནམ་ཡང་འདའ་བར་མི་བྱེད་དོ། །
ལུགས་ཀྱི་བསྟན་བཅོས་ཤེས་རབ་སྡོང་བུ་ཞེས་བྱ་བ། སློབ་དཔོན་ཀླུ་
སྒྲུབ་ཀྱིས་མཛད་པ་ལས་ལེའུ་གཉིས་པ་ལོགས་ཤིག་ཏུ་བསྒྱུར་པ་རྫོགས་སོ། །ལོ་
ཙཱ་པ་ཤཱི་ལེན་དྲ་བོ་དྷི་དང་། བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་
ཕབ་པའོ། །
188



ལུགས་ཀྱི་བསྟན་བཅོས་སྐྱེ་བོ་གསོ་ཐིགས། །
༄༅། །ལུགས་ཀྱི་བསྟན་བཅོས་སྐྱེ་བོ་གསོ་བའི་
ཐིགས་པ་ཞེས་བྱ་བ་བཞུགས་སོ། །
སློབ་དཔོན་ཀླུ་སྒྲུབ།
རྒྱ་གར་སྐད་དུ། བྱ་ཤ་སུ་ཛནྡྷ་བིནྡྲ་པོ་ཤ་ནཱ་མ། བོད་སྐད་དུ།
ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བ། །
འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
དཔལ་གྱི་འབྱུང་གནས་འཇམ་དཔལ་ཀུན་གྱི་དཔལ། །
མཐའ་དག་བྱམས་པས་ཁྱབ་པས་འཇམ་པའི་ངང་། །
འཇམ་དང་དཔལ་དུ་གྲགས་པས་ཐུགས་རྗེའི་མགོན། །
འཇམ་དཔལ་ཀུན་གྱི་མགོན་ལ་ཕྱག་འཚལ་ཏེ། །
བློ་དམན་སྐྱེ་བོ་མུན་ནག་ལྟ་བུ་ལ། །
སྙན་ངག་སྒྲོན་མེ་རབ་ཏུ་གསལ་བྱའི་ཕྱིར། །
བདག་ལྟ་དམན་པས་སྙན་ངག་སྒྲོན་མེད་ཀྱང་། །
བླུན་པོ་གསོ་ཕྱིར་ཆུ་ཐིགས་ཙམ་ཞིག་བརྗོད། །
189



ལེགས་བཤད་བསྟན་བཅོས་ཕྱོགས་བསྒྲིགས།
གཞན་གྱི་སྐྱོན་རྣམས་བརྗོད་མི་བྱ། །
གཞན་གྱི་སྐྱོན་རྣམས་ཅི་བརྗོད་པ། །
དེ་བཞིན་བདག་ལའང་ཡོད་པ་སྟེ། །
དཔེར་ན་ཝ་དང་བུད་མེད་བཞིན། །
བདག་ཉིད་ལ་ནི་བསྟོད་མི་བྱ། །
བདག་ཉིད་ལ་ནི་གང་བསྟོད་པ། །
དེ་ནི་བློ་ཆུང་ཤེས་རབ་ཞན། །
དཔེར་ན་ཀ་ལན་ད་ཀ་འདྲ། །
གྲོགས་ངན་བསྟེན་པར་མི་བྱ་སྟེ། །
གྲོགས་པོ་ངན་པ་སུས་བསྟེན་པ། །
མ་གུ་ཏ་ནི་བསྟེན་པ་ཡིས། །
ཤིག་རྣམས་ཕུང་བར་གྱུར་ལ་ལྟོས། །
ངན་པ་རྣམས་ལ་གྲོས་མི་གདབ། །
ངན་པ་རྣམས་ལ་གྲོས་བཏབ་ན། །
ལེགས་པར་སྨྲས་ཀྱང་ཉེས་པར་འགྲོ། །
སྤྲེའུས་ཀ་ལན་ད་ཀ་ཡི། །
190



ལུགས་ཀྱི་བསྟན་བཅོས་སྐྱེ་བོ་གསོ་ཐིགས།
ཚང་བཤིག་པ་ཡི་ཚུལ་ལ་ལྟོས། །
སྤྱོད་པ་རྣམས་ལ་བག་ཡོད་བྱ། །
བག་མེད་རྒྱུན་དུ་སྤང་བར་བྱ། །
གླང་ཆེན་མྱོས་པ་ལྟ་བུ་ནི། །
ནམ་ཡང་བྱ་བ་མ་ཡིན་ནོ། །
ཚིག་རྣམས་བརྗོད་འདོད་རྟག་ཏུ་ནི། །
ཇི་ལྟར་བརྟགས་ཤིང་དེ་ལྟར་སྨྲ། །
གང་ཞིག་མ་བརྟགས་པར་སྨྲ་བ། །
དཔེར་ན་སྨྱོན་པའི་བསྙོན་ཚིག་བཞིན། །
དགོས་པ་མེད་པའི་བརྫུན་ཚིག་ནི། །
ནམ་ཡང་བརྗོད་པར་མི་བྱའོ། །
བདག་མི་ཕན་པར་གཞན་གནོད་པ། །
དཔེར་ན་ནེ་ཙོའི་བརྫུན་ཚིག་བཞིན། །
བརྫུན་གྱི་ཚིག་རྣམས་བརྗོད་མི་བྱ། །
བརྫུན་གྱི་ཚིག་རྣམས་བརྗོད་བྱས་ན། །
མྱུར་བར་གཞན་གྱིས་ཤེས་འགྱུར་ཏེ། །
191



ལེགས་བཤད་བསྟན་བཅོས་ཕྱོགས་བསྒྲིགས།
དཔེར་ན་བྱི་ལའི་བརྫུན་ཚིག་བཞིན། །
ཚུལ་འཆོས་སྤྱོད་པར་བྱ་བ་ཡིས། །
ཚུལ་འཆོས་སྤྱོད་པ་གང་བྱེད་པ། །
དེ་ནི་བཙུན་པར་མི་འགྱུར་ཏེ། །
བྲམ་ཟེ་ན་ཡའི་རྒྱལ་མོ་བཞིན། །
མཛའ་བཤེས་ངན་པའི་ཚིག་མི་མཉན། །
མཛའ་བཤེས་ངན་པའི་ཚིག་ཉན་པ། །
འདོད་དོན་མེད་པར་བསླུ་བར་འགྱུར། །
དཔེར་ན་རུས་སྦལ་སྤྲེའུ་བཞིན། །
གཡོན་ཅན་ངག་འཇམ་ཚིག་མི་མཉན། །
དེ་ཡི་ཚིག་རྣམས་ཉན་བྱེད་པ། །
དཔེར་ན་དབང་པོའི་རྒྱལ་མཚན་གྱིས། །
ལྷ་མིན་ལ་སོགས་བསླུས་ལ་ལྟོས། །
གནོད་སེམས་ཅན་གྱི་ཚིག་མི་མཉན། །
དེ་ཡི་ཚིག་རྣམས་ཉན་བྱེད་པ། །
བདག་ལ་ཕན་པ་མི་འབྱུང་སྟེ། །
192



ལུགས་ཀྱི་བསྟན་བཅོས་སྐྱེ་བོ་གསོ་ཐིགས་
ཝ་ནི་སྲེག་པས་ཕུང་བ་བཞིན། །
སྡིག་པའི་གྲོགས་པོ་ཡིད་མཐུན་ཞིང་། །
དགའ་བས་སྣ་ཚོགས་ཚིག་བརྗོད་ཀྱང་། །
སྡིག་ཅན་དེ་ནི་བདུད་ཡིན་ཏེ། །
དཔེར་ན་གླིང་གི་སྲིན་མོ་བཞིན། །
ཕྱུག་པོ་ཀླ་ཀློ་ལ་ཡང་ཡོད། །
དཔའ་བོ་དུད་འགྲོ་ལ་ཡང་ཡོད། །
དོན་དང་མཐུན་པའི་གཏམ་སྨྲ་བ། །
འཇིག་རྟེན་འདི་ན་ཤིན་ཏུ་དཀོན། །
དེ་ཕྱིར་ཡོན་ཏན་དག་ལ་ནི། །
སྲོག་དང་བསྡོས་ཏེ་འབད་པར་བྱ། །
གང་ཞིག་ཡོན་ཏན་མི་སློབ་པ། །
དེ་ནི་བླུན་པོ་ཕྱུགས་ལྟ་བུ། །
ཡོན་ཏན་མེད་པའི་ཁ་ཉིད་ནི། །
ས་ཡི་བུ་ག་དག་དང་མཚུངས། །
ཡོན་ཏན་རབ་ཀྱིས་བརྒྱན་པ་ཡི། །
193



ལེགས་བཤད་བསྟན་བཅོས་ཕྱོགས་བསྒྲིགས་
ཁ་ནི་པད་མོ་ཡིད་འོང་ལྡན། །
གཞོན་པའི་དུས་སུ་རིག་པ་བསླབ། །
ཞོ་འདོད་པ་ནི་དགུན་ནས་གསོ། །
དྲོད་གཤེར་ལྡན་དུས་ས་བོན་གདབ། །
འདི་གསུམ་འཕྲལ་དུ་སྨིན་པའི་རྒྱུ། །
ཡོན་ཏན་དག་ལ་འབད་བྱ་ཡི། །
འགྱིང་ཚུལ་དགོས་པ་ཅི་ཞིག་ཡོད། །
འོ་མ་མེད་པར་གྱུར་པའི་བ། །
དྲིལ་བུ་བཏགས་ཀྱང་ཉོར་མི་འདོད། །
བདག་ལ་ཕུན་སུམ་ཚོགས་བཅས་ཀྱང་། །
གཞན་ལ་བརྙས་པར་མི་བྱ་སྟེ། །
ཞུན་མར་ལྟ་བུའི་སེམས་ཀྱིས་སུ། །
ཡོན་ཏན་མཐའ་དག་ཁོང་དུ་སྦ། །
ཤེས་རབ་ལྡན་པ་ལུས་ཆུང་ཡང་། །
དོར་ཐབས་ཅན་གྱིས་བརྙས་མི་བྱ། །
དཔེར་ན་བློ་གསལ་རི་བོང་གིས། །
194



ལུགས་ཀྱི་བསྟན་བཅོས་སྐྱེ་བོ་གསོ་ཐིགས། །
སེང་གེ་སྲོག་དང་ཕྲལ་བ་བཞིན། །
ཀུན་ལ་མཐོ་དམན་མེད་པ་ཡིས། །
ཉི་མ་ལྟ་བུའི་ཕན་བྱས་ན། །
ཀུན་གྱི་ལན་རྣམས་ལྡོན་འགྱུར་ཏེ། །
བྱི་བས་གླང་ཆེན་བསླང་བ་བཞིན། །
སེམས་ཅན་ཀུན་ལ་ཕན་སེམས་བསྐྱེད། །
རེས་འགའ་རྩྭ་བཞིན་ཞུམ་པར་བྱ། །
རེས་འགའ་མེ་བཞིན་འབར་བར་གྱིས། །
རེས་འགའ་གངས་རི་ལྟ་བུར་བྱ། །
རེས་འགའ་དམག་ལ་བབ་པ་བཞིན། །
གཞན་གྱི་ཡུལ་ན་གནས་པ་དང་། །
གཞན་གྱི་འཚོ་བས་འཚོ་བའི་ཚེ། །
ཇི་ལྟ་བུར་ནི་བརྙས་གྱུར་ཀྱང་། །
ཁ་རོག་འདུག་པས་བདེ་བ་འཐོབ། །
སྐྱེ་བོ་ངན་པ་ཡུན་རིང་བསྟེན་བྱས་ཤིང་། །
བཟའ་བཏུང་ཞིམ་པ་མང་པོ་བསྟེན་བྱས་ཀྱང་། །
195



ལེགས་བཤད་བསྟན་བཅོས་ཕྱོགས་བསྒྲིགས།
དེས་ནི་ངེས་པར་གྲོགས་པོ་སྤོང་འགྱུར་ཏེ། །
དཔེར་ན་ཁྲོན་པར་ལྷུང་བའི་མི་བཞིན་ནོ། །
མི་གང་བློ་ནི་རྣམ་པར་འགྱུར་བྱེད་པ། །
དེ་ཡི་མཛའ་བཤེས་རྟག་པར་མི་འགྱུར་ཏེ། །
རབ་ཏུ་ཉོན་མོངས་མི་དེ་ཅི་འདྲ་ན། །
ཤིང་ཤུན་ཚོན་གྱིས་རས་དཀར་བཙོས་པ་བཞིན། །
གལ་ཏེ་བློ་ལྡན་མཁས་པ་དགྲ་བོ་དག །
རབ་ཏུ་མི་དགའ་བར་ནི་བྱེད་འདོད་ན། །
ཚིག་རྩུབ་མི་སྨྲ་རབ་ཏུ་ངག་འཇམ་གྱིས། །
དེས་ནི་དེ་ལ་གནོད་པ་ཆེན་པོར་འགྱུར། །
རྒྱ་མཚོ་དང་ནི་རི་རབ་གླིང་ལ་སོགས། །
འཇིག་རྟེན་ས་རྣམས་བདག་གི་ཁུར་མིན་གྱི། །
འཇིག་རྟེན་བྱས་པ་མི་གཟོ་གང་ཡིན་པ། །
དེ་ནི་བདག་གི་ཁུར་ཆེན་དག་ཏུ་འབྱུང་། །
མི་གང་སེམས་ནི་མི་རྒོད་ཅིང་། །
བྱས་པ་གཟོ་དང་བྱས་པ་ཚོར། །
196



ལུགས་ཀྱི་བསྟན་བཅོས་སྐྱེ་བོ་གསོ་ཐིགས།
བྱས་པ་ཆུད་གསོན་མི་བྱེད་པ། ། །
དེ་ནི་མཁས་པས་རབ་ཏུ་བསྔགས། །
ཆོས་བདེ་བྱམས་པ་བདེ་བ་སྟེ། །
འཇུག་ངོགས་བདེ་བའི་ཆུ་ཀླུང་བཞིན། །
གྲོགས་ལ་འཁུ་བ་མེད་པ་དང་། །
ང་སྙེམས་ང་རྒྱལ་ཟད་པ་བདེ། །
ཁེངས་དང་ཟོལ་བྱེད་ང་རྒྱལ་ཆེ། །
སྡིག་པའི་གྲོགས་པོ་བསྟེན་པ་དང་། །
སྟོབས་ལྡན་རྣམས་ལ་རྒོལ་བྱེད་པ། །
དེ་དག་ཡིད་ནི་བདེ་མི་འགྱུར། །
དེ་ཕྱིར་ཁེངས་པར་མི་བྱ་སྟེ། །
ཁྲོ་བ་རྣམ་པར་སྤང་བར་བྱ། །
ཁེངས་དང་ཁྲོ་བ་འོངས་གྱུར་ན། །
དེ་དག་རྣམས་ཀྱི་གྲགས་པ་འཇིག །
གང་ཞིག་རྒན་པོ་བྱིས་པ་ནད་པ་དང་། །
ཉམ་ཆུང་ཐབས་སྐོར་དེ་བཞིན་དམན་པ་དང་། །
197



ལེགས་བཤད་བསྟན་བཅོས་ཕྱོགས་བསྒྲིགས།
རྒྱལ་པོས་སྤངས་དང་སྐྱབས་མེད་པ་དག་ལ། །
སྙིང་རྗེ་མེད་པ་དེ་དག་མིར་མི་རུང་། །
རང་གི་ཡུལ་འཁོར་གནས་སྤངས་ཏེ། །
གཞན་གྱི་ལྗོངས་སུ་ཕྱིན་པ་ན། །
ཚིག་ངན་སོ་སོར་ལྡོག་པ་ལ། །
བཟོད་པ་ཆེན་པོ་བསྐྱེད་པར་བྱ། །
དཀའ་ཐུབ་ཚུལ་ནི་བཟོད་པ་ཡིན། །
གཙོ་བོའི་ཚུལ་ནི་དཀའ་སྤྱོད་ཡིན། །
ཤར་བའི་ཚུལ་ནི་དཀའ་ཟློག་ཡིན། །
བུད་མེད་ཚུལ་ནི་དཀའ་ཐུབ་ཡིན། །
དེ་ལྟར་མ་ཡིན་རང་བཞིན་ངན་པའི་མི། །
བྱམས་ལ་ལན་མེད་གཞན་བགྱིས་ཕན་བྱས་བརྗེད། །
སྡང་བས་གནོད་པ་ཇི་སྙེད་བྱས་གྱུར་ཀྱང་། །
བརྙས་ཐབས་བྱས་པ་དེ་ཡང་ཆུ་བཞིན་འཐུང་། །
ཚེ་དང་ལོངས་སྤྱོད་གཉེན་བཤེས་ཀུན་དར་དཀོན།
དེ་དག་རྒུད་པ་ཤིན་ཏུ་རྙེད་པར་སླ། །
198



ལུགས་ཀྱི་བསྟན་བཅོས་སྐྱེ་བོ་གསོ་ཐིགས།
དེ་ཕྱིར་སེམས་ནི་དམས་པར་གྱུར་པའི་ཚེ། །
ཁཱ་བཞིན་མི་སྨྲ་ཁ་རོག་འདུག་པར་བྱ། །
གལ་ཏེ་ནོར་མེད་བདག་གི་ཕྱོགས་ཉུང་ལ། །
མཛའ་བཤེས་ཕྱོགས་ཀྱི་སྟོབས་ཀྱང་ཆུང་གྱུར་ཅིང་། །
དགྲ་བོའི་ཕྱོགས་ཀྱི་སྟོབས་ཚུལ་ལྡན་པའི་ཚེ། །
ཚིག་ངན་མི་སྨྲ་ཁ་རོག་འདུག་པར་བྱ། །
ཡ་རབས་ཚུལ་མེད་ཁེངས་པས་ཤིན་ཏུ་ང་རྒྱལ་ཆེ། །
གཡོ་སྒྱུ་དད་མེད་ཁྭ་བཞིན་ཤིན་ཏུ་མུ་ཅོར་སྨྲ། །
གཟུ་ལུམས་ཕྲག་དོག་བརྐམ་དང་ཁྲེལ་མེད་ངོ་ཚ་བྲལ། །
མི་དེ་བུར་གྱུར་ཀྱང་ནི་གཞན་བཞིན་སྤང་བར་བྱ། ། །
དེ་ལྟ་བུ་ཡི་དམན་ཞིང་ངན་པ་དེ། །
མཐོན་པོའི་སར་མི་འདྲོང་ཞིང་དེར་མི་གཞུག །
ས་དེར་བཞག་ཀྱང་དྲེགས་དང་ཁེངས་མི་ཐུབ། །
དཔེར་ན་པགས་པ་སྔོན་པོའི་ཝ་བཞིན་ནོ། །
སྐྱེ་བོ་རྨོངས་པ་འགའ་ཞིག་ནི། །
ལོག་པའི་ཆོས་ལ་རབ་ཞེན་པས། །
199



ལེགས་བཤད་བསྟན་བཅོས་ཕྱོགས་བསྒྲིགས།
འདོད་པའི་དོན་དེས་བསླུ་འགྱུར་ཏེ། །
རུས་སྦལ་སོ་ཡིས་བྱ་བསླུས་བཞིན། །
རབ་ཏུ་མི་གཟོའི་སྐྱེ་བོ་རྣམས། །
སྡུག་བསྔལ་འབྱུང་བའི་རྒྱུ་དག་ལ། །
དང་བླངས་དོན་དུ་གཉེར་བྱེད་པ༑
གཅན་གཟན་གལ་སྒོར་བཅུག་པ་བཞིན། །
དྲེགས་པ་ལོག་པ་འགའ་ཞིག་ནི། །
རང་གི་སྐྱོན་རྣམས་མ་བསམས་པར། །
ཡོན་ཏན་ཕྲ་མོས་རབ་མགུ་བ། །
ཁྲོན་པའི་སྦལ་བ་ཇི་བཞིན་ནོ། །
རྨོངས་པ་ལོང་བ་འགའ་ཞིག་ནི། །
ཆོས་ཀྱི་དེ་ཉིད་མ་རྟོགས་པར། །
ལོག་པའི་ཚོས་ཀྱིས་རབ་མགུ་བ། །
བླུན་པོ་ནོར་བུ་ལེན་པ་བཞིན། །
ཤིན་ཏུ་བླུན་པོ་ལ་ལ་དག །
འཆི་བའི་རྣམ་པ་རབ་བརྗེད་ནས། །
200



ལུགས་ཀྱི་བསྟན་བཅོས་སྐྱེ་བོ་གསོ་ཐིགས།
བྱ་བ་མང་པོ་རྩོམ་བྱེད་དེ། །
བདུད་ཀྱིས་བསླུས་པར་རིག་པར་བྱ། །
འགྲོ་བ་བཟང་པོ་བཟང་མོ་ལ། །
གང་ཞིག་རབ་ཏུ་ཆོགས་བྱེད་པ། །
སྲོག་ཆགས་མེ་ལ་མཆོང་བ་བཞིན། །
འདོད་པས་ཕུང་བར་འགྱུར་བ་ཡིན། །
རྟ་དང་མ་ཧེ་གླང་པོ་སོགས། །
འགའ་ཞིག་དེ་ལ་ཆགས་བྱེད་པ། །
འདོད་པ་ཅན་གྱི་སྐྱེས་བུ་ཡིས། །
རྨི་ལམ་ནོར་རྙེད་བསླུས་པ་བཞིན། །
སྡིག་པའི་ལས་ལ་རབ་དགའ་ཞིང་། །
དགེ་བ་དྲན་པར་མི་བྱེད་ལ། །
འཇིག་རྟེན་དག་ལ་རབ་ཏུ་ཆགས། །
དུག་དང་འདྲ་བའི་སྐྱེས་བུ་དེས། །
འདིར་ཡང་སྡུག་བསྔལ་ཆེན་པོ་ཅན། །
ཕྱི་མ་མནར་མེད་རབ་ཏུ་འཇིགས། །
201



ལེགས་བཤད་བསྟན་བཅོས་ཕྱོགས་བསྒྲིགས།
བར་དོའི་སྲིད་པར་ལས་རྣམས་དྲན། །
གསལ་བའི་མེ་ལོང་རབ་འཇིགས་པས། །
ལས་ཀྱི་དགེ་སྡིག་རྣམ་པར་འཕྱེ། ། །
རང་འདོད་གནས་སུ་གནས་དབང་མེད། །
མི་འདོད་པ་རུ་རྣམ་པར་འཁྲིད། །
ལས་ཀྱི་རྒྱུ་འབྲས་མི་སླུ་བ། །
ཁོ་བོས་མཐོང་གི་རྣམ་པའམ། །
གཞན་ཡང་རབ་ཏུ་གྲངས་མང་ལྟོས། །
དེ་ཕྱིར་དམ་པའི་སྐྱེ་བོ་རྣམས། །
རྒྱུན་དུ་འཆི་བ་དྲན་པར་བྱ། །
རང་གིས་ཅི་བྱས་ལས་རྣམས་བགྲང་། །
ཡུད་ཙམ་པ་ཡི་ཚེ་འདི་ལ། །
ཐང་ཅིག་འདུག་པའི་བློ་ཅན་དེ། །
དེ་ནི་ཤིན་ཏུ་འཁྲུལ་པ་སྟེ། །
མཁའ་འགྲོ་མ་ཡི་རྫུ་འཕྲུལ་བཞིན། །
དེ་ཕྱིར་རྟག་པའི་སེམས་མི་བསྐྱེད། །
202



ལུགས་ཀྱི་བསྟན་བཅོས་སྐྱེ་བོ་གསོ་ཐིགས། །
ངན་སོང་གསུམ་པོ་དྲན་པར་བྱ། །
སྲོག་གཅོད་ལ་སོགས་ལུས་ཀྱི་ནི། །
ཉེས་པ་རྣམ་པར་བསྡམ་པར་བྱ། །
བརྫུན་སོགས་ངག་གི་ཉེས་པ་དང་། །
མ་ལུས་པ་ནི་བསྡམ་པར་བྱ། །
དེ་བཞིན་ཡིད་ཀྱི་ཉེས་པ་ཡང་། །
མ་ལུས་རབ་ཏུ་བསྡམ་པར་བྱ། །
དེ་ནི་སྐྱེས་བུ་དམ་པའི་ཚུལ། །
རབ་ཏུ་ཚ་ཞིང་གྲང་བ་ཡི། །
དམྱལ་བ་ཉི་མ་གཅིག་བཞིན་དྲན། །
བཀྲེས་སྐོམ་དག་གིས་རིད་པ་ཡི། །
ཡི་དྭགས་དག་ཀྱང་དྲན་པར་བྱ། །
རྨོངས་པའི་སྡུག་བསྔལ་རབ་མང་བའི། །
བྱོལ་སོང་བལྟ་ཞིང་དྲན་པར་བྱ། །
དེ་རྒྱུ་རྣམ་སྤང་བདེ་རྒྱུ་སྤྱད། །
ཐོབ་དཀའ་འཛམ་གླིང་མི་ཡི་ལུས། །
203



ལེགས་བཤད་བསྟན་བཅོས་ཕྱོགས་བསྒྲིགས།
དེ་ཐོབ་དུས་སུ་ངན་སོང་རྒྱུ། །
རབ་ཏུ་བསྒྲིམས་ཏེ་གཅད་པར་བྱ། །
འདིར་བདག་མི་ཡི་ལུས་ཐོབ་ནས། །
ཕྱི་མར་སྨོན་ལམ་འདེབས་བྱེད་པ། །
དེ་ནི་བླུན་པོ་ལེ་ལོ་ཅན། །
ངན་སོང་གནས་སུ་རིབ་འགྱོད་དེ། །
གྲོ་བཞིན་སྐྱེས་ཀྱིས་རྡོ་འཇོག་གི །
ཡི་དྭགས་མཐོང་བ་ཇི་བཞིན་ནོ། །
འདི་ཡི་ཚེ་ནི་མ་ངེས་པས། །
དེ་རིང་སང་ངམ་ཟླ་བའམ། །
ལོ་ཡི་རྣམ་པས་འཆི་འགྱུར་ཏེ། །
དེ་ཕྱིར་དགེ་ལ་བརྩོན་པར་བྱ། །
དམ་པའི་ཆོས་ལ་རབ་འཇུག་ན། །
རིགས་དང་བྲན་མོ་ལྟ་བུ་དང་། །
འཁོར་ལོས་སྒྱུར་བའི་རྒྱལ་པོ་ཡང་། །
བྲན་མོ་བཙུན་པར་ཐུབ་པས་གསུངས། །
20



ལུགས་ཀྱི་བསྟན་བཅོས་སྐྱེ་བོ་གསོ་ཐིགས། །
དམ་པའི་ཆོས་ལ་མི་འཇུག་ཅིང་། །
འཇིག་རྟེན་ཁྲེལ་ལ་མི་སྲུང་བ། །
ཤིན་ཏུ་སྨད་ཅིང་བཤུང་འགྱུར་ཏེ། །
བི་ར་ལི་བའི་དཀའ་ཐུབ་བཞིན། །
རི་བྲག་འདོམ་གང་སོགས་ཡོད་ཟབས། །
དེ་ལའང་རབ་ཏུ་སྲུང་བྱེད་ན། །
ཤིན་ཏུ་གཏིང་མེད་གྱུར་པ་ཡི། །
གཡང་སར་ལྟུང་བ་ཅིས་མི་སྲུང་། །
ཡུངས་འབྲུ་ཙམ་གྱི་རྨ་ཁུང་ཡང་། །
ཤིན་ཏུ་བསྒྲིམས་ཏེ་འཆོས་བྱེད་ན། །
འཚོ་མེད་ཚལ་པར་གས་པ་ཡི། །
རྨ་དེ་ཅི་ཕྱིར་འཆོས་མི་བྱེད། །
ཉིན་པར་འགའ་ཟུང་ཙམ་དུ་ཡང་། །
ཟས་སྐོམ་གྱིས་དབུལ་མི་བཟོད་ན། །
བར་གྱི་བསྐལ་པ་ལ་སོགས་སུ། །
ཟས་སྐོམ་མི་བརྒྱུང་ཅི་ཕྱིར་བཟོད། །
205



ལེགས་བཤད་བསྟན་བཅོས་ཕྱོགས་བསྒྲིགས།
རང་ལུས་དག་ལ་ཚེར་མ་ཡི། །
རྩེ་མོའང་བཟོད་པར་མི་འགྱུར་ན། །
གཞན་གྱི་ལུས་ལ་མཚོན་དག་གིས། །
སྲོག་དང་འབྲལ་བ་ཅི་ཕྱིར་བཟོད། །
རྨ་འབུ་དུག་སྲིན་ཤིང་སྲིན་དང་། །
ས་བོན་མྱུ་གུ་སྡོང་སྐྱེས་མེ། །
དེ་བཞིན་ངན་པའི་མི་རྣམས་ནི། །
རང་རྟེན་ཁོ་ན་ཕུང་བ་བསྒྲུབ། །
ཕྱི་མ་ཤེས་པ་མཛངས་པའི་ཚུལ། །
ཉོན་མོངས་དགྲ་ཐུབ་དཔའ་བོའི་ཚུལ། །
ཆགས་པ་མེད་པ་ཆོས་བྱེད་ཚུལ། །
མཁས་པའི་ཚུལ་ནི་རྟོགས་པ་ཡིན། །
རྟོགས་པའི་ཚུལ་ནི་བྱེད་པ་ཡིན། །
སྐྱོ་བ་མེད་པ་སྦྱིན་པའི་ཚུལ། །
ཚུལ་ཁྲིམས་ཚུལ་ནི་མ་དཔྱས་པ། །
བཟོད་པའི་ཚུལ་ནི་ཆོས་ཉིད་ཤེས། །
206



ལུགས་ཀྱི་བསྟན་བཅོས་སྐྱེ་བོ་གསོ་ཐིགས།
བརྩོན་འགྲུས་ཚུལ་ནི་འཆི་བ་དྲན། །
བསམ་གཏན་ཚུལ་ནི་གཡེང་མེད་ཡིན། །
རྣམ་པར་འབྱེད་ཤེས་ཤེས་རབ་ཚུལ། །
སངས་རྒྱས་འདོད་པ་དད་པའི་ཚུལ། །
རྟོག་པ་ཆུང་བ་རྣལ་འབྱོར་ཚུལ། །
ཟང་ཟིང་གཉེན་བྲལ་སྒོམ་མཁན་ཚུལ། །
ཕན་སེམས་ཆེ་བ་སྒྲིན་པའི་ཚུལ། །
དྲང་པོའི་ཚུལ་ནི་མི་སླུ་བ། །
བག་ཡོད་ཉམ་ང་མེད་པ་ནི། །
དེ་ནི་རྒྱལ་པོའི་ཚུལ་དུ་བཤད། །
དེ་ལྟའི་ཚུལ་དང་མ་ལྡན་ལ། །
དམན་ཞིང་སྨད་པའི་ཚུལ་བྱེད་པ། །
ལས་ཀྱི་རྒྱུ་འབྲས་མི་སླུའི་ཚུལ། །
འོག་གི་ཚུལ་ནི་འདི་ཡིན་ནོ། །
ཡོན་ཏན་ལྡན་ལ་སེར་སྣས་བཅིངས། །
བསླངས་ན་ཁྲོ་བ་དང་བཅས་པ། །
207



ལེགས་བཤད་བསྟན་བཅོས་ཕྱོགས་བསྒྲིགས།
སྡུག་བསྔལ་ཆེན་པོས་ནོན་འགྱུར་ཏེ། །
ཤུ་མ་ར་ཡི་མི་སྡུག་བཞིན། །
མཉམ་སོགས་དག་ལ་ཕྲག་མ་དོག །
འདིར་ཡང་སྡུག་བསྔལ་ཆེ་འགྱུར་ལ། །
ཕྱི་མར་རྣམ་སྨིན་ཆེ་འགྱུར་ཏེ། །
དཔེར་ན་གཞོན་ནུ་ཝ་དང་འདྲ། །
དྲེགས་མེད་ཤིན་ཏུ་དུལ་བར་བྱ། །
ཀུན་ལ་གསོང་པོར་སྨྲ་བར་བྱ། །
ཁྲོ་མེད་ང་རྒྱལ་སྤང་བར་བྱ། །
ཀུན་ལ་འཛུམ་ཞིང་དྲང་པོར་སྨྲ། །
དོན་མེད་ཅ་ཅོ་སྨྲ་མི་བྱ། །
འདུ་བ་མང་པོའི་སར་མི་འགྲོ། །
ཆང་སོགས་མྱོས་པ་བཏུང་མི་བྱ། །
ཅི་འདོད་སྦྱིན་པ་གཏང་བར་བྱ། །
བཤེས་མེད་མི་ལ་བྱམས་པར་བྱ། །
དགེ་བའི་ཆོས་ལ་བརྩོན་པར་བྱ། །
208



ལུགས་ཀྱི་བསྟན་བཅོས་སྐྱེ་བོ་གསོ་ཐིགས།།
ཁྲིམས་སོགས་བླངས་ལ་བསྲུང་བར་བྱ། །
དེ་ལྟར་བྱས་ནས་མང་པོའི་མི། །
ངང་གིས་བདེ་བ་ཐོབ་པར་བྱེད། །
ད་ནི་ཤིན་ཏུ་ངན་པའི་མིས། །
རྒྱལ་བའི་བསྟན་པ་ནུབ་ཏུ་ཉེ། །
ད་ནི་མ་བསྔགས་ངན་སྤྱོད་དང་། །
ལོག་པར་ལྟ་བ་ངན་པའི་མི། །
རྨོངས་པ་དག་གིས་བཅོམ་ལྡན་གྱི། །
བསྟན་པའི་ལྗོན་ཤིང་བཅད་ཀྱིས་མེད། །
ད་ནི་སྙིང་རྗེ་མེད་པ་ཡིས། ；
ཆོས་ལུགས་བོར་ཞིང་རང་བཟོ་བྱེད། །
བརྐམ་ཆགས་ཕ་རོལ་མི་མཐོང་བས། །
བསྟན་པའི་རྒྱལ་མཚན་བསྙལ་གྱིས་མེད། །
ད་ནི་གདུལ་དཀའ་ངོ་ཚ་མེད། །
སྡིག་ལ་དགའ་ཞིང་ཚུལ་འཆོས་བྱེད། །
སྡིག་ཅན་རྣམས་ཀྱིས་ཐུབ་པ་ཡི། །
209



ལེགས་བཤད་བསྟན་བཅོས་ཕྱོགས་བསྒྲིགས།
བསྟན་པའི་ཟམ་པ་བཅག་གིས་མེད། །
ད་ནི་མགོ་བྲེགས་ཉམས་མི་ལེན། །
སྤྱོད་འཆལ་སྨད་པ་ལུས་ལ་འཆོས། །
ངན་གཡོ་ཅན་གྱིས་ཐུབ་པ་ཡིས། །
བསྟན་པའི་ཚོང་འདུས་བཅོམ་གྱིས་མེད། །
ད་ནི་ཁྲོ་དང་ང་རྒྱལ་དང་། །
རྒྱགས་ཆོས་བྱེད་ཅིང་རྙེད་ལ་ཞེན། །
སྡིག་པ་སྣ་ཚོགས་བྱེད་པའི་མིས། །
ཆོས་ཀྱི་གྲུ་བོ་བཅག་གིས་མེད། །
ད་ནི་ཐུབ་པའི་བསྟན་པ་ཡང་། །
ཅུང་ཟད་ཙམ་ཞིག་ལུས་པར་ཟད། །
ཐུབ་པའི་བསྟན་པ་གངས་ཆེན་མཚོ། །
རིང་པོར་མི་ཐོགས་སྐམ་པར་འགྱུར། །
སེང་གེའི་སྒྲ་ཡི་བསྟན་པ་ནི། །
དུས་ཀྱི་འཁོར་ལོས་རབ་བཅོམ་ནས། །
མྱུར་བ་ཉིད་དུ་འཇིག་པར་འགྱུར། །
210



ལུགས་ཀྱི་བསྟན་བཅོས་སྐྱེ་བོ་གསོ་ཐིགས།།
གང་དག་འདི་འདྲའི་དུས་བབ་ཚེ། །
བདེ་འདོད་རྣམས་ཀྱིས་ཕན་པའི་དོན། །
དེ་ནི་ལེགས་པར་བརྟག་པའི་རིགས། །
དུས་ཀྱི་འཁོར་ལོ་ངན་བྱེད་པ། །
མ་རབས་ཤེས་རབ་འཆལ་པ་དང་། །
ཚུལ་ཅན་དག་དང་སྟེན་མི་ཤེས། །
ཉེས་པ་བསྟེན་ཞིང་ཚུལ་ཁྲིམས་སྤང་། །
དབེན་པས་འཇིགས་ཤིང་འདུ་འཛི་འདོད། །
མི་མཁས་བསླབ་ཉེས་སློབ་དཔོན་ནོར། །
གདུག་རྩུབ་ང་རྒྱལ་བརྙས་ང་ཚེ། །
ངན་པའི་མི་ལ་ཡིད་རྟོན་པས། །
སངས་རྒྱས་བསྟན་པ་མ་རུངས་བྱས། །
ཞི་ཞིང་བདེ་བའི་དུས་ནི་ཟད། །
གདུག་རྩུབ་མི་བཟད་དུས་ནི་བྱུང་། །
ཤེས་རབ་ཅན་གྱི་མི་རྣམས་དང་། །
དབང་གྱུར་སྐྱེ་བོ་རྣམས་ནི་ཟད། །
211



ལེགས་བཤད་བསྟན་བཅོས་ཕྱོགས་བསྒྲིགས།
དེ་ལྟའི་དུས་རྣམས་བྱུང་བའི་ཚེ། །
རང་གི་ཡུལ་འཁོར་གནས་སྤངས་ཏེ། །
གཞན་གྱི་ལྗོངས་སུ་ཕྱིན་ནས་སུ། །
དེར་ཡང་ནགས་འདབས་དབེན་པ་རུ། །
སྨྲ་བ་བསྙུངས་ཏེ་གནས་པར་བྱ། །
དཀར་པོའི་ཆོས་རྣམས་ཡིད་ལ་མི་འཇོག་སྐྱེ་བོ་རྣམས་ལ་ནི། །
མི་ཆོས་ཕུལ་དུ་བྱུང་བ་ཡིད་ལ་འཇོག་པ་ཉིད་ལ་ནི། །
ཅུང་ཞིག་དགེ་བར་འགྱུར་སྙམ་ནས་ནི་འདི་རྣམས་བྲིས་པ་
ཡིན། །
དགེ་བས་བླུན་པོ་མ་ལུས་གྲོལ་ཞིང་ཡུན་དུ་གནས་པར་་་་་
ཤོག །
ལུགས་ཀྱི་བསྟན་བཅོས་སྐྱེ་བོ་གསོ་བའི་ཐིགས་པ་ཞེས་བྱ་བ། སློབ་
དཔོན་ཀླུ་སྒྲུབ་ཀྱི་ཞལ་སྔ་ནས་མཛད་པ་རྫོགས་སོ། །རྒྱ་གར་གྱི་མཁན་པོ་ཤཱི་
ལེནྡྲ་བོ་དྷི་དང་། ཞུ་ཆེན་གྱི་ལོ་ཙཱ་པ་བན་དེ་ཡེ་ཤེས་སྡེས་བསྒྱུར་པའོ། །
212



ཞལ་གདམས་བཀའ་ནན་གྱི་སྐོར། །
༄༅། །མ་ཎི་བཀའ་འབུམ་གླེགས་བམ་གཉིས་པ་
ཞལ་གདམས་བཀའ་ནན་གྱི་
སྐོར་བཞུགས་སོ། །
ཆོས་རྒྱལ་སྲོང་བཙན་སྒམ་པོ།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ཡི་དམ་ལྷ་ལ་ཕྱག་འཚལ་
ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་
སྒམ་པོ་དེས། བོད་ཡུལ་སྲིན་པོ་གདོང་དམར་འདུལ་བའི་དོན་དུ།
ཐུགས་རྗེ་ཆེན་པོ་འཕགས་པ་སྤྱན་རས་གཟིགས་ཀྱིས་བོད་ཡུལ་གྱི་་
རྒྱལ་པོར་སྐུ་སྤྲུལ་ནས་འགྲོ་བའི་དོན་མཛད་དེ་ ཐུགས་རྗེ་ཆེན་
པོའི་ཞལ་གཟིགས་ཤིང་ཆོས་བཤད་ལུང་བསྟན་ཏེ། དུས་རྟག་ཏུ་
རྒྱལ་པོ་ལ་ཐུགས་ཀྱིས་དགོངས་སོ། །སྤྲུལ་པའི་རྒྱལ་པོས་ཞུས་པ།
ཐུགས་རྗེ་ཆེན་པོ་ཡི་དམ་ལྷའི་ལྷ། ཆོས་ཐམས་ཅད་ཀྱི་དོན་གར་
འདུས། ཉམས་སུ་ཇི་ལྟར་བླང་། ཐག་གར་ཅད་བཀའ་སྩལ་དུ་
213



ལེགས་བཤད་བསྟན་བཅོས་ཕྱོགས་བསྒྲིགས།
གསོལ་ཞེས་ཞུས་པས། ཐུགས་རྗེ་ཆེན་པོས་བཀའ་སྩལ་པ། ཉོན་
ཅིག་སྐལ་ལྡན་རིགས་ཀྱི་བུ། ཆོས་ཐམས་ཅད་ཀྱི་དོན་ནི་བརྗོད་དུ་
མེད་པའི་ཆོས་ཉིད་དོན་གྱི་གནས་ལུགས་མ་བཅོས་རང་བྱུང་དུ་ལྷུན་
གྲུབ་ཡེ་ནས་གནས་པ་དེ་བཞིན་ཉིད་ལ་འདུས། དེ་ཡང་སངས་
གྱིས་སྒོམ་སྟེ་མ་མཛད། སེམས་ཅན་སྒྲིན་ཏེ་མ་བཅོས་པར་སྣང་སྲིད་
འཁོར་འདས་ཀྱི་ཆོས་ཐམས་ཅད་ཚིག་གིས་བརྗོད་དུ་མེད། དོན་ལ་
བསམ་དུ་མེད། མ་བཅོས་པའི་ཆོས་ཉིད་རང་བྱུང་དུ་གནས་པ་
ཡིན་ནོ། །དེ་ལྟ་བུའི་ཆོས་དེ་ཉམས་སུ་ཇི་ལྟར་བླང་ན། ཆོས་ཉིད་
དེ་བཞིན་ཉིད་ཀྱི་རྒྱུ་སངས་རྒྱས་ཐམས་ཅད་ཀྱི་དགོངས་པ་དེ་ལོགས་
ནས་བསྒྲུབས་པའམ། བཙལ་བའམ་བསམས་ནས་རྙེད་དུ་ཡོད་པ་
ལྟ་བུ་མ་ཡིན་པས། ཁམས་གསུམ་གྱི་སེམས་ཅན་ཐམས་ཅད་ཀྱི་
རྒྱུད་ལ་གནས་པ་ཡིན་ནོ། །དེ་ཡང་སེམས་ཀྱི་ངོ་བོ་སྟོང་པ་ཅིར་
ཡང་མ་གྲུབ་པ་ཡིན། སྟོང་པ་ལས་རྩལ་མ་འགགས་པས་སངས་
རྒྱས་ལ་སྐུ་དང་ཡེ་ཤེས་སུ་ཤར། སེམས་ཅན་ལ་དུག་ལྔ་དང་རྟོག་
པར་ཤར་བ་ཡིན་ནོ། །དེ་ལ་སེམས་ཀྱི་ངོ་བོ་སྟོང་པར་འདུག་པ་དེ་
ཆོས་ཀྱི་སྐུ་རང་ལ་གནས་པ་ཡིན། རྩལ་དུག་ལྔ་དང་རྣམ་རྟོག་མ་
23 4



ཞལ་གདམས་བཀའ་ནན་གྱི་སྐོར།
འགགས་པར་ཤར་ཡང་རྩ་བ་སྟོང་པ་ཡིན་པས། མ་འགགས་པར་
རང་ཤར། མི་གནས་ཏེ་རང་གྲོལ་བས་ཡེ་ཤེས་སུ་ཤར་རོ། །སེམས་
ཉིད་ངོ་བོ་སྟོང་པ་ཆོས་སྐུར་ཉམས་སུ་བླང་། མ་འགགས་པར་
གསལ་བ་ལོངས་སྐུར་ཉམས་སུ་བླང་། སྣ་ཚོགས་སུ་འཆར་བ་རང་
ཤར་རང་གྲོལ་བ་སྤྲུལ་སྐུར་ཉམས་སུ་བླང་ངོ་། །དེ་ལྟར་ཉམས་སུ་
བླངས་པས་འབྲས་བུ་རྫོགས་པའི་སངས་རྒྱས་སྐུ་གསུམ་རང་ལ་་་་་
འཆར་བ་ཡིན་ནོ། །ཉམས་སུ་དེ་ལྟར་ལོང་ཞིག་ དགོངས་པའི་
ཐག་ནི་ཆོས་ཐམས་ཅད་མ་སྤངས་ཀུན་གྲོལ། རང་གནས་ཀ་དག
རང་བྱུང་ཕྱོགས་བྲལ། ལྟ་བ་མཐའ་བྲལ་རྟེན་མེད་ལ་ཐག་བཅད་དོ།།
སེམས་ཉིད་སྟོང་གསལ་རང་བྱུང་ཡེ་ཤེས། མ་བཅོས་གསལ་དག་
རང་གནས། སྒོམ་པ་སྟོང་གསལ་འཛིན་མེད་ལ་ཐག་བཅད་དོ། །
རིག་པ་རང་ཤར་རང་གྲོལ་ལ་དུག་ལྔ་དང་རྣམ་རྟོག་རང་དྭངས་སུ་
སོང་བས། སྤྱོད་པ་རང་ཤར་རང་གྲོལ་ལ་ཐག་བཅད་དོ། །སེམས་
ཉིད་སྟོང་པ་ཆོས་སྐུར་བརྟན། གསལ་བ་ལོངས་སྐུར་བརྟན། རྩོལ་
མ་འགགས་པ་སྤྲུལ་སྐུར་བརྟན་པས། འབྲས་བུ་སྐུ་གསུམ་རང་ལ་
གནས་པར་ཐག་བཅད་དོ། །ཆོས་སྐྱོང་བའི་རྒྱལ་པོ་ཆེན་པོ་ལྟ་བའི་
215



ལེགས་བཤད་བསྟན་བཅོས་ཕྱོགས་བསྒྲིགས།
མཐའ་ནི་རྟོགས་པ་བརྟན་པ་ལ་ཐུག་གོ །སྒོམ་པའི་མཐའ་ནི་
གོམས་ཤིང་འདྲིས་པ་ལ་ཐུག་གོ །སྤྱོད་པའི་མཐའ་ནི་འཛིན་མེད་
རང་གྲོལ་ལ་ཐུག་གོ །འབྲས་བུའི་མཐའ་ནི་སྐུ་གསུམ་རང་ས་ཟིན་
པ་ལ་ཐུག་གོ །ཐུགས་རྗེ་ཆེན་པོའི་མཐའ་ནི་སེམས་ཅན་གྱི་དོན་
སྟོང་པ་ཉིད་དང་སྙིང་རྗེ་ཟུང་དུ་འབྲེལ་བ་ལ་ཐུག་གོ །ཆོས་སྐྱོང་
བའི་རྒྱལ་པོ་འགྲོ་དྲུག་འཁོར་བའི་གནས་ནས་འདོན་ཞིང་བྱང་ཆུབ་
ལམ་ལ་འདྲེན་པར་བྱེད་པ་བདེ་བར་གཤེགས་པའི་གསུང་གི་སྙིང་པོ་
ཡི་གེ་དྲུག་པ་འདི་བགྲོངས་ཤིག ཨོཾ་མ་ཎི་པདྨེ་ཧཱུཾ་ཞེས་པ་འདི་བདེ་
བར་གཤེགས་པ་ཐམས་ཅད་ཀྱིས་བྱིན་གྱིས་བརླབས་པ་ཡིན་པས།
འགྲོ་བ་རིགས་དྲུག་གི་སྐྱེ་སྒོ་གཅོད་ཅིང་སྒྲིབ་པ་སྦྱོང་བ་ཡིན་ཏེ། ཨོ་
གྱིས་ལྷ་ལྟུང་བའི་སྡུག་བསྔལ་སྦྱངས་ནས་ལྷའི་སྐྱེ་སྒོ་གཅོད། མས་
ལྷ་མ་ཡིན་འཐབ་རྩོད་ཀྱི་སྡུག་བསྔལ་སྦྱངས་ནས་ལྷ་མ་ཡིན་གྱི་སྐྱེ་སྒོ་
གཅོད། ཎིས་མི་འགྱུར་བའི་སྡུག་བསྔལ་སྦྱངས་ནས་མིའི་སྐྱེ་སྒོ་
གཅོད། པད་ཀྱིས་བྱོལ་སོང་བཀོལ་བཙོག་གི་སྡུག་བསྔལ་སྦྱངས་
ནས་བྱོལ་སོང་གི་སྐྱེ་སྒོ་གཅོད། མེས་ཡི་དྭགས་བཀྲེས་སྐོམ་གྱི་སྡུག་
བསྔལ་སྦྱངས་ནས་ཡི་དྭགས་ཀྱི་སྐྱེ་སྒོ་གཅོད། ཧཱུཾ་གིས་དམྱལ་བ་ཚ་
216



ཞལ་གདམས་བཀའ་ནན་གྱི་སྐོར། །
གྲང་གི་སྡུག་བསྔལ་སྦྱངས་ནས་དམྱལ་བའི་སྐྱེ་སྒོ་གཅོད་པ་ཡིན་ནོ། །
འགྲོ་དྲུག་གི་གནས་སྦྱོང་བའི་སྙིང་པོ་འདིས་སེམས་ཅན་གྱི་དོན་གྱིས་
ཤིག བོད་ཁ་བ་ཅན་གྱི་རྒྱལ་ཁམས་གདུལ་དཀའ་བ་འདི། ཆོས་
སྐྱོང་བའི་རྒྱལ་པོ་ཁྱེད་ཀྱིས་འདུལ་བའི་ཞིང་ཡིན་པས་སེམས་ཅན་གྱི་
དོན་ལ་བློ་སྟོབས་བསྐྱེད་ཅིག དུས་ཀྱི་མཐའ་ལ་ཡང་གསུང་གི་ཡི་
གེ་དྲུག་པས་འདུལ་བར་འགྱུར་བས། འགྲོ་བའི་དོན་ལ་དགོངས་ལ་
ཐུགས་རྗེ་རྒྱུན་མ་བཅད་ཅིག་ཅེས་བཀའ་སྩལ་ཏོ། །རྒྱལ་པོ་སྲོང་
བཙན་སྒམ་པོ་ལ་ཐུགས་རྗེ་ཆེན་པོ་དངོས་ཀྱིས་གདམས་པའི་ཐུགས་
རྒྱུད་དོ། །སྤྱི། །
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །
ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་
པོ་ཡབ་གནམ་རི་སྲོང་བཙན་གྱིས་རྒྱལ་སར་བཏོན་ཏེ། མངའ་རིས་
དཀོར་ནོར་ལོངས་སྤྱོད་ཐམས་ཅད་གཏད་ནས། རིན་པོ་ཆེའི་ཁྲི་ལ་
བཞུགས་སུ་གསོལ་ཏེ། ཕྱག་བཙལ་བསྐོར་བ་བྱས་ནས་ཞུས་པ།
ཨེ་མ་ཧོ། ཐུགས་རྗེ་ཆེན་པོའི་སྤྲུལ་པ་རྒྱལ་སྲས་བྱང་ཆུབ་སེམས་
དཔའ་ལགས། བདག་བོད་སྲིན་པོ་གདོང་དམར་གྱི་རྒྱལ་ཁམས་ལ་
217



ལེགས་བཤད་བསྟན་བཅོས་ཕྱོགས་བསྒྲིགས་
དབང་བྱེད་པའི་རྒྱལ་པོར་གྱུར་པས། སྡིག་པའི་རྣམ་སྨིན་མང་པོ་
བསགས། ང་ལུས་རྒས་པས་སེམས་རིག་མི་གསལ། ཚེ་ལ་ལོང་
མེད་པས་ཐུགས་རྗེ་ཆེན་པོའི་གདམས་ངག་ཚིག་གཅིག་གིས་སངས་
རྒྱ་བ་ཅིག་ཞུ་འཚལ་ཞེས་ཞུས་པས། སྤྲུལ་པའི་རྒྱལ་པོས་བཀའ་
སྩལ་པ། ཡབ་ཆེན་པོ་ཉོན་ཅིག ཁམས་གསུམ་འཁོར་བར་སྐྱེས་
པའི་སེམས་ཅན་ལ་བདེ་བ་མེད། སྡུག་བསྔལ་གྱི་བཙོན་དོང་དུ་
ཚུད་པ་ཡིན། དེ་ལ་སྐྱབས་དང་སྐྱོབ་པར་བྱེད་པ་ལ་ཇོ་བོ་ཐུགས་རྗེ་
ཆེན་པོ་མིན་པའི་མགོན་མེད། དེ་ལ་ཐུགས་རྗེ་ཆེན་པོའི་གདམས་
ངག་ཚིག་གཅིག་ལ། ཆོས་སྐུ་ཐུགས་རྗེ་ཆེན་པོ་རང་སེམས་སྟོང་
གསལ་རང་བྱུང་རང་ལ་ཡེ་ནས་གནས་པས་ལོགས་ནས་བསྒྲུབ་ཏུ་་
མེད། རང་དང་གཉིས་སུ་མེད་པ་ཡིན་པས་དེ་ངོ་ཤེས་པར་མཛོད་
ཅིག འདི་ནང་ངོ་ཤེས་ན་ནང་སངས་རྒྱུ། ནུབ་ངོ་ཤེས་ན་ནུབ་
སངས་རྒྱ། འདི་ཁོ་ན་ངོ་ཤེས་ན་བསྒོམ་དུ་མེད་དེ་སྟོང་ཞིང་གསལ༔
སྒྲུབ་ཏུ་མེད་དེ་རིག་ཅིང་གསལ། འབྲལ་དུ་མེད་དེ་ཡེ་ནས་གསལ།
རྗེ་ལགས། ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་ཡང་སྙིང་ཡི་
གེ་དྲུག་པ་གྲག་སྟོང་རྒྱུན་ཆད་མེད་པར་ཟློས། ལྟ་བ་སྟོང་གསལ་
218



ཞལ་གདམས་བཀའ་ནན་གྱི་སྐོར། །
རྟོགས། སྒོམ་པ་གཏིང་གསལ་སྐྱེ། སྤྱོད་པ་རང་དྭངས་སྤྱོད།
འབྲས་བུ་ཡེ་སྟོང་གྲུབ། མངའ་བདག་ཐུགས་ལ་ཞོག རྫོགས་པའི་
སངས་རྒྱས་ཐོབ་ཅེས་གདམས་སོ། །ཡབ་རྟོགས་གྲོལ་དུས་གཅིག་ཏུ་
སངས་རྒྱས་སོ། །ཨཱི ། །
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་སྤྲུལ་པའི་སྐུ། རྒྱལ་པོ་
སྲོང་བཙན་སྒམ་པོ་ལ། ཡུམ་འབྲི་བཟའ་ཐོད་དཀར་མས། ཕོ་
བྲང་རྒྱལ་ཁབ་དང་། འཁོར་འབངས་ལོངས་སྤྱོད་ཐམས་ཅད་གཏད་
དེ། ཕྱག་བཙལ་བསྐོར་བ་བྱས་ནས། ཨེ་མ་ཧོ། ཐུགས་རྗེ་ཆེན་
པོའི་སྤྲུལ་པ། རྒྱལ་སྲས་བྱང་ཆུབ་སེམས་དཔའ་ལགས། བདག་
ལུས་སེམས་བསྐྱེད་པའི་མ་ལགས་པས། སྤྱིར་སེམས་ཅན་ཐམས་
ཅད་ཀྱང་སྐྱེས་ཀྱི་རྟིང་ལ་སྡུག་བསྔལ་ལས་མ་འདས། སྒོས་མི་ལུས་
ཐོབ་ཀྱང་བུད་མེད་སྡུག་བསྔལ་གྱི་གཞིར་གདའ་བས། ད་རེས་བུད་
མེད་ཀྱི་ལུས་འདིས་སྐྱེ་བ་རྒྱུན་ཆོད་པའི་ཐུགས་རྗེ་ཆེན་པོའི་གདམས་
ངག་ཚིག་ཆོད་གནད་དང་བཅས་པ་ཅིག་ཞུ་འཚལ་ཞེས་ཞུས་པས།
སྤྲུལ་པའི་རྒྱལ་པོས་བཀའ་སྩལ་པ། མ་ཡུམ་ཆེན་མོ། མ་ལུས་ཀྱི་
སྒྲོམ་བུ་ལགས་པས། བདག་ལ་ཤིན་ཏུ་དྲིན་ཆེ་ཐུགས་ལ་དགོངས་
219



ལེགས་བཤད་བསྟན་བཅོས་ཕྱོགས་བསྒྲིགས།
མཛོད་ཅིག རང་གི་བྱང་ཆུབ་ཀྱི་སེམས་སྐྱེ་བ་མེད་པ་འདི་ལ། དང་
པོ་སྐྱེ་བ་མེད་པས་འདི་ནས་བྱུང་བྱ་བ་མེད། བར་དུ་གནས་པ་
མེད་པས་དངོས་པོ་དང་མཚན་མ་མེད་པས་འདི་ན་གནས་བྱ་བ་་་་
མེད། ཐ་མ་འགག་པ་མེད་པས་འདིར་འགྲོ་བྱ་བ་མེད། དུས་
གསུམ་དུ་རྒྱུན་ཆད་པ་མེད་དེ། སེམས་ངོ་བོ་སྟོང་པས་སྐྱེ་བ་མེད།
ངོས་བཟུང་མེད་པས་གནས་པ་མེད། འཆི་རྒྱུ་མེད་པས་འགག་པ་
མེད། འཆི་བའི་དུས་སུ་ལུས་འབོར་བས་རྡོ་དང་འདྲ། ངག་གི་
སྨྲ་བ་འགག་བྲག་ཅ་དང་འདྲ། སེམས་སྟོང་པ་སྐྱེ་མེད་དུ་ཡལ།
གནས་མེད་དུ་ཐིམ། འགག་མེད་ཆོས་སྐུར་སངས་རྒྱས། མངལ་ཁ་
སྟོང་པར་བཞག འགྲོ་དྲུག་སྐྱེ་གནས་ཁེགས འཁོར་བ་རྩད་
ནས་བཅད། ཡུམ་ཆེན་མོ་སེམས་སྟོང་པ་སྐྱེ་མེད་དུ་རྩད་ཆོད་ཙམ་
ན། སྐྱེ་བར་འདོད་ཀྱང་སྐྱེ་རྒྱུ་མེད། ས་བོན་རུལ་བ་ལ་མྱུ་གུ་མི་སྐྱེ།
ནམ་མཁའ་སྟོང་པ་ལ་གཟུང་ས་མེད། ཡུམ་ཆེན་མོའི་ལུས་ནམ་
མཁའི་ལུས་སུ་འགྱུར། འཁོར་བར་སྐྱེ་དོགས་མེད། སྐྱེ་མེད་ཀྱི་ལྟ་
བ་ལྟོས། གནས་མེད་ཀྱི་སྒོམ་པ་སྒོམས། རིས་མེད་ཀྱི་སྤྱོད་པ་
སྤྱོད། འགག་མེད་ཀྱི་འབྲས་བུ་འཆར། སྙིང་པོ་ཡི་གེ་དྲུག་པ་བློས།
22]



ཞལ་གདམས་བཀའ་ནན་གྱི་སྐོར།
ཡུམ་གྱི་ཐུགས་ལ་དེ་ལྟར་ཞོག་ཅེས་གདམས་པས། ཡུམ་རྟོགས་གྲོལ་
དུས་གཅིག་ཏུ་སངས་རྒྱས་སོ། །ཨཱི། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་
བཙན་སྒམ་པོ་ལ། ཇོ་མོ་ཁྲོ་གཉེར་མའི་སྤྲུལ་པ་བལ་མོ་བཟའ་ཁྲི་
བཙུན་གྱིས། ཁབ་སྒོ་ལོངས་སྤྱོད་ཐམས་ཅད་ཕུལ་ནས། ལྷ་ས་
འཕྲུལ་སྣང་དུ་གབ་ཙེ་དགུ་བརྩེག་གི་གདན་ལ་བཞུགས་སུ་གསོལ།
སྤྱན་གཟིགས་དང་ཞལ་སྐྱེམས་སྣ་ཚོགས་དྲངས། ཕྱག་བཙལ་
བསྐོར་བ་བྱས་ནས། ཨེ་མ་ཧོ། སྤྲུལ་པའི་སྐུ གསུང་ཆོས་ཀྱི་
སྒོ་མོ་བརྒྱད་ཁྲི་བཞི་སྟོང་ལ་མངའ་བརྙེས་པ། ཆོས་ཀྱི་སྐུའི་ཐུགས་
ལ་འགྱུར་བ་མེད་པ། སངས་རྒྱས་ཀྱི་དགོངས་པ་ཐུགས་ལ་མངའ་
བ། ལོངས་སྤྱོད་རྫོགས་པའི་སྐུ་མཚན་དང་དཔེ་བྱད་ཀྱིས་བརྒྱན་པ།
བདག་བུད་མེད་ཀྱི་ལུས་བྱ་བ་མང་ལ་གཡེང་བ་ཆེ་བས་ཆོས་བྱ་མི་་
དགོས་པར་ཚེ་འདི་ལ་སངས་རྒྱ་བའི་གདམས་ངག་ཅིག་ཞུ་འཚལ་་
ཞེས་ཞུས་པས། སྤྲུལ་པའི་རྒྱལ་པོས་བཀའ་སྩལ་པ། བལ་མོ་
བཟའ་ཉོན་ཅིག ཆོས་བྱ་མི་དགོས་ཏེ། བྱས་པའི་ཆོས་ཀྱིས་སངས་
མི་རྒྱ། བྱས་པའི་ཆོས་ཐམས་ཅད་འདུས་བྱས་ཡིན། ཆོས་ཉིད་
221



ལེགས་བཤད་བསྟན་བཅོས་ཕྱོགས་བསྒྲིགས།
བྱང་ཆུབ་ཀྱི་སེམས་ཡེ་གདོད་མ་ནས་ལྷུན་གྱིས་གྲུབ་པ་ཡིན། རང་
བྱུང་དུ་སངས་རྒྱས་པས་ཆོས་བྱ་མི་དགོས། རང་སེམས་ཆོས་སྐུར་
རྟོགས་པས་སངས་རྒྱུ། ད་གཟོད་བྱ་རྩོལ་བྱས་ནས་བསྒྲུབ་ཏུ་མེད།
འོན་ཀྱང་རང་ལུས་ཐུགས་རྗེ་ཆེན་པོར་རྟོགས་ཀྱང་ཡི་དམ་གྱི་ལྷ་མི་
སྤང་། ངག་གི་སྨྲ་བརྗོད་སྙིང་པོ་ཡིན་ཀྱང་ཡི་གེ་དྲུག་པ་འདི་བློས།
སེམས་དྲན་རྟོག་ཆོས་ཉིད་ཡིན་ཡང་རང་གྲོལ་དུ་ཐོངས། ལྟ་བ་
སྟོང་པ་མཐའ་བྲལ་ལྟ་རུ་མེད། །སྒོམ་པ་བསམ་མེད་སྤྲོས་བྲལ་སྒོམ་
དུ་མེད། །སྤྱོད་པ་བྱར་མེད་རིས་མེད་རྩོལ་བ་མེད། །འབྲས་བུ་
བསྒྲུབ་མེད་ཐོབ་མེད་ཐོབ་བྱ་མེད། །ཆོས་ལ་བྱར་མེད་བལ་མོ་
བཟའི་ཐུགས་ལ་ཞོག ཚེ་འདི་ལ་རྩོལ་བ་མི་དགོས་པའི་སངས་རྒྱས་
རང་བྱུང་ཡིན་ཞེས་གདམས་པས། བལ་མོ་བཟའ་རྟོགས་གྲོལ་དུས་
གཅིག་ཏུ་སངས་རྒྱས་སོ། །སྤྱི། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོ་ལ། ལྷ་མོ་སྒྲོལ་མའི་སྤྲུལ་པ་རྒྱ་མོ་བཟའ་ཀོང་ཇོས། ཁབ་
སྒོ་ལོངས་སྤྱོད་ཐམས་ཅད་ཕུལ་ནས། ར་མོ་ཆེར་གབ་ཙེ་དགུ་བརྩེག་
གི་གདན་ལ་བཞུགས་སུ་གསོལ། སྤྱན་གཟིགས་དང་ཞལ་སྐྱེམས་སྣ་
222



ཞལ་གདམས་བཀའ་ནན་གྱི་སྐོར།
ཚོགས་དྲངས་ཏེ། ཕྱག་བཙལ་བསྐོར་བ་བྱས་ནས། ཨེ་མ་ཧོ། །
མངའ་བདག་ཆེན་པོ་ལགས། བདག་བུད་མེད་དུ་གྱུར་པས་ལས་
ང་ན། གཏི་མུག་ཤས་ཆེ་བས་ཆོས་མི་གོ་བར་གདའ་བས། གདམས་
པ་ཚིག་གཅིག་གིས་རྟོགས་གྲོལ་དུས་གཅིག་ཏུ་འོང་བ་ཅིག་ཞུ་འཚལ་
ཞེས་ཞུས་པས། སྤྲུལ་པའི་རྒྱལ་པོས་བཀའ་སྩལ་པ། རྒྱ་མོ་བཟའ་
ཉོན་ཅིག སེམས་ཅན་གྱི་བློ་མ་རིག་པས་འཁོར་བར་འཁྱམས་པ་
ཡིན། མ་རིག་པ་དེ་སེལ་བར་བྱེད་པ་ལ་གདམས་ངག་ཚིག་གཅིག་
ལས་མེད། སྣང་སྲིད་འཁོར་འདས་ཀྱི་ཆོས་ཐམས་ཅད་ཀྱི་རྩ་བ་
སེམས་ཡིན། སེམས་དེ་ཕྱི་ན་མེད་པས་ནང་དུ་ལྟོས་ཤིག བལྟས་
པས་སེམས་ཀྱི་ངོ་བོ་གང་དུ་ཡང་མ་རྙེད་ཅིར་ཡང་མ་གྲུབ་པ། ངོ་
བོ་སྟོང་པ། རྣམ་པ་གསལ་བ་ཉམས་སུ་མྱོང་བ་ཅིག་འདུག་པ་དེ་ལྟ་
བ། སྟོང་གསལ་ངང་ལས་དུས་རྟག་ཏུ་མ་ཡེངས་པ་དེ་སྒོམ་པ། རང་
ཇི་ལྟར་འདུག་ཀྱང་གསལ་སྟོང་དང་མི་འབྲལ་བ་དེ་སྤྱོད་པ། སྟོང་
གསལ་གྱི་ངང་ལས་ལུས་བོར་བའི་དུས་སུ་སངས་རྒྱུ་བ་འབྲས་བུའོ། །
རྒྱ་མོ་བཟའ། ལུས་ནི་ཐུགས་རྗེ་ཆེན་པོའི་སྐུ། །ཡེ་ནས་མ་བསྒྲུབས་
རྒྱལ་བའི་སྐུ། །ངག་ནི་ཐུགས་རྗེ་ཆེན་པོའི་གསུང་། །ཡེ་ནས་མ་
223



ལེགས་བཤད་བསྟན་བཅོས་ཕྱོགས་བསྒྲིགས།
ཟློས་རྒྱལ་བའི་གསུང་། །ཡིད་ནི་ཐུགས་རྗེ་ཆེན་པོའི་ཐུགས། །ཡེ་
ནས་མ་བཅོས་སྟོང་གསལ་དང་། །མ་རིག་མུན་པ་གཏིང་ནས་
སངས། །ལས་ངན་འཁོར་བའི་བག་ཆགས་དག །ཐུགས་རྗེ་ཆེན་
པོར་ལྷུན་གྱིས་གྲུབ། །སེམས་ཅན་སངས་རྒྱས་སྐུ་རུ་གྱུར། །རྒྱ་མོ་
ཀོང་ཇོ་ཐུགས་ལ་ཞོག །ཅེས་གདམས་པས་རྒྱ་མོ་ཀོང་ཇོ་རྟོགས་
གྲོལ་དུས་གཅིག་ཏུ་སངས་རྒྱས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོ་ལ། སྲས་གུང་སྲོང་གུང་བཙན་གྱིས། མགུལ་གཡུ་མེ་རུ་
འོད་འབར་དང༌། སྟག་གཡུ་ཀེ་རུ་འོད་ཆགས་མགུལ་ནས་བཀྲོལ་
ནས། ཡབ་ཀྱི་མགུལ་དུ་བཏགས། འབྲས་ཆང་དིང་བས་དངུལ་
སྐྱོགས་ཤ་བ་ཅན་དང་། རྒྱ་ཕོར་གསེར་རིས་ཅན་བཀང་ནས་ཕྱག་
གཡས་གཡོན་དུ་དྲངས་ཏེ། ཨེ་མ་ཧོ། ཡབ་རྗེ་མངའ་བདག་ཆེན་
པོ་ལགས། ཐུགས་རྗེ་ཆེན་པོ་སྤྲུལ་པའི་སྐུ། ཚངས་པའི་དབྱངས་
ཡི་གེ་དྲུག་པའི་གསུང་། སྟོང་གསལ་ཆོས་ཉིད་ཀྱི་ཐུགས་ལ། ལུས་
ངག་ཡིད་གསུམ་སྤྱི་བོས་གུས་པས་འདུད། གདོང་དམར་བོད་ཀྱི་མི་
རྣམས་ཆོས་ཀྱིས་ཇི་ལྟར་འདུལ། རང་སེམས་ཐུགས་རྗེ་ཆེན་པོར་
224



ཞལ་གདམས་བཀའ་ནན་གྱི་སྐོར།
ཇི་ལྟར་བསྒྲུབ་པར་བགྱི་ཞེས་ཕྱག་དང་བསྐོར་བ་བྱས་ནས་ཞུས་པས།
སྤྲུལ་པའི་རྒྱལ་པོས་བཀའ་སྩལ་པ། ལྷ་སྲས་རྒྱལ་བུ་ཉོན་ཅིག
གདོང་དམར་སྲིན་པོ་བོད་ཀྱི་མི་ནི། སྤྲེའུ་དང་བྲག་སྲིན་མོའི་བུ་
ཡིན་པས་འདུལ་བར་དཀའ། ནང་དུ་སྙིང་རྗེ་བསྒོམས་ལ་ཕྱི་རུ་
རྒྱལ་ཁྲིམས་དམ་པར་གྱིས་ལ་ཆོས་ཀྱིས་ཐུལ་ཅིག རང་གི་སེམས་
ཉིད་ཐུགས་རྗེ་ཆེན་པོ་ཡིན་པས་གཞན་ནས་བཙལ་དུ་མེད། སྟོང་
གསལ་ཀུན་ལ་ཁྱབ་པ་ནམ་མཁའ་འདྲ་སྟེ་ལྟ་བ་ཡིན། རང་དྭངས་
ངོས་བཟུང་མེད་པ་བར་སྣང་འདྲ་སྟེ་སྒོམ་པ་ཡིན། གསལ་དག་
རྒྱུན་དུ་མི་འབྲལ་འཇའ་ཚོན་འདྲ་སྟེ་སྤྱོད་པ་ཡིན། རིག་སྟོང་རང་
གསལ་སྐྱི་སེར་འདྲ་སྟེ་འབྲས་བུ་ཡིན། ལུས་ནི་ཐུགས་རྗེ་ཆེན་པོའི་
སྐུ། །བསྒོམ་དུ་མེད་པར་ཡེ་ནས་གྲུབ །ངག་ནི་ཐུགས་རྗེ་ཆེན་
པོའི་གསུང་། །རང་བྱུང་འབྲུ་དྲུག་ཡེ་ནས་བཟླས། །ཡིད་ནི་ཐུགས་
རྗེ་ཆེན་པོའི་ཐུགས། །འགྱུར་མེད་ཆོས་སྐུར་ཡེ་ནས་གནས། །སྐུ་
གསུང་ཐུགས་སུ་ཡེ་ནས་གྲུབ། །ཐུགས་རྗེ་ཆེན་པོ་དེ་ལྟར་སྒྲུབས་
ཤིག འཇིག་རྟེན་གྱི་རྒྱལ་སྲིད་མངའ་ཐང་ཆེ་ཡང་། ཕྱི་མར་ངན་
སོང་དུ་སྐྱེ་བའི་རྒྱུ་ཡིན། བོད་ཁམས་ཐུགས་རྗེ་ཆེན་པོའི་ཆོས་ལ་
225



ལེགས་བཤད་བསྟན་བཅོས་ཕྱོགས་བསྒྲིགས།
འཁོད། སེམས་ཅན་རྣམས་ལ་བྱམས་པ་དང་སྙིང་རྗེས་ཟུངས། མི་
ངན་དད་མེད་རྣམས་ཚར་ཆོད་ལ་བཀའ་ནན་དྲག་ཏུ་སྩོལ་ཞེས་་་་
གདམས་སོ། །དེ་ནས་ལྷ་སྲས་རྒྱལ་བུ་ཡང་ཡབ་རྗེའི་བཀའ་བཞིན་
དུ་སྤྱོད་དོ། །ལླི །། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་
བཙན་སྒམ་པོ་ལ། ལྷ་གཅིག་ཁྲོམ་པ་རྒྱན་གྱིས། རང་གི་ལུས་ཀྱི་
གསེར་གཡུའི་རྒྱན་བཀྲོལ་ཏེ། མཎྜལ་གྱི་རྒྱན་དུ་བཀོད་པ་ཕུལ་
ནས། ཨེ་མ་ཧོ། ཡབ་ཆེན་པོ་སངས་རྒྱས་དང་བྱང་ཆུབ་སེམས་
དཔའ་རྣམས་ཀྱི་སྤྲུལ་པའི་སྐུ། སངས་རྒྱས་ཀྱི་བཀའ་ལུང་ཞལ་ནས་
གསུངས་པའི་ཆོས་ཀྱི་གསུང་། ། རྣམ་པ་ཐམས་ཅད་མཁྱེན་པའི་
སངས་རྒྱས་ཀྱི་དགོངས་པ་ཐུགས་ལ་མངའ་བའི་སྤྲོས་བྲལ་གྱི་ཐུགས།
བདག་གིས་ཆོས་ལ་ཇི་ལྟར་སྤྱད་པར་བགྱི། ལུས་ངག་ཡིད་གསུམ་
ཐུགས་རྗེ་ཆེན་པོའི་སྐུ་གསུང་ཐུགས་སུ་ཇི་ལྟར་བསྒྲུབ་པར་བགྱི་ཞེས་
ཕྱག་དང་བསྐོར་བ་བྱས་ནས་ཞུས་པས། སྤྲུལ་པའི་རྒྱལ་པོས་བཀའ་
སྩལ་པ། ལྷ་གཅིག་སྲས་མོ་ཉོན་ཅིག བུད་མེད་ཁྱིམ་ལ་འབགས་
ནས་འཁོར་བའི་བཙོན་རར་ཚུད་པ་ཡིན་པས་སྐྱེས་པའི་འཁྲི་བ་ཆོད་
226



ཞལ་གདམས་བཀའ་ནན་གྱི་སྐོར།
ལ་བདེ་ས་ཟུངས་ཤིག སྡིག་པ་སྤྱོད་ན་ངན་སོང་གི་གནས་སུ་འགྲོ་
བས་མི་དགེ་བ་བཅུ་སྤོངས་ཤིག མཐོ་རིས་ཐར་པར་འགྲོ་བའི་ལམ་
ཡིན་པས་དགེ་བ་བཅུ་སྤྱོད་ཅིག བྱང་ཆུབ་ལམ་སྣ་འདྲེན་པའི་སྒྲོན་
མེ་ཡིན་པས་བྱམས་པ་དང་སྙིང་རྗེ་རྒྱུད་ལ་སྦྱོར་ཅིག སངས་རྒྱས་
ཀྱི་ས་བོན་དྲུང་པོ་ཡིན་པས། བྱང་ཆུབ་མཆོག་ཏུ་སེམས་བསྐྱེད་
ཐོབ་ཅིག དེ་ལྟར་བྱས་ན་རྫོགས་པའི་སངས་རྒྱས་མྱུར་དུ་ཐོབ་པས་
ཆོས་ལ་དེ་ལྟར་སྤྱོད་ཅིག ལུས་ཀྱིས་མི་དགེ་བ་སྤོངས་ལ་ཐུགས་རྗེ་
ཆེན་པོའི་སྐུ་རུ་སྒོམས་ཤིག ལུས་ཀྱི་སྒྲིབ་པ་བྱང་ནས་ཐུགས་རྗེ་
ཆེན་པོའི་སྐུར་འགྱུར་རོ། །ངག་གིས་མི་དགེ་བ་སྤོངས་ལ་ཡི་གེ་དྲུག་
པ་ཟློས་ཤིག ངག་གི་སྒྲིབ་པ་བྱང་ནས་ཐུགས་རྗེ་ཆེན་པོའི་གསུང་
དུ་འགྱུར་རོ། །ཡིད་ཀྱིས་མི་དགེ་བ་སྤོངས་ལ་གསལ་སྟོང་འཛིན་
མེད་ཀྱི་ངང་ལ་ཞོག་ཅིག ཡིད་ཀྱི་སྒྲིབ་པ་བྱང་ནས་ཐུགས་རྗེ་ཆེན་
པོའི་ཐུགས་སུ་འགྱུར་རོ། །ལྟ་བ་རང་སྟོང་ཆེན་པོ་ཡིན། །ལྟ་རྒྱུ་
མེད་པ་ལྟ་བའི་མཆོག །སྒོམ་པ་རང་གསལ་ཆེན་པོ་ཡིན། །སྒོམ་རྒྱུ་
མེད་པ་སྒོམ་པའི་མཆོག །སྤྱོད་པ་ཕྱོགས་མེད་ཆེན་པོ་ཡིན། །སྤྱོད་
རྒྱུ་མེད་པ་སྤྱོད་པའི་མཆོག །འབྲས་བུ་སྐྱེ་མེད་ཆོས་སྐུ་ཡིན། །སྐྱེ་
227



ལེགས་བཤད་བསྟན་བཅོས་ཕྱོགས་བསྒྲིགས།
རྒྱུ་མེད་པ་འབྲས་བུའི་མཆོག །ལྷ་གཅིག་ཕྱི་མ་ལ་ལུས་བླང་རྒྱུ་མེད། །
སྐྱེ་མེད་དོན་སྟོན་བཀའ་ལྟར་གྱིས། །གཞུང་ལྟར་སྤྱོད། བུད་མེད་
སངས་རྒྱས་ཉེ་ཞེས་གསུངས་སོ། །ཀྐི ། ། །
ཨོཾ་མ་ཎི་པདྨེ་ཧཱུྃ། ཆོས་སྐྱོང་བའི་རྒྱལ་པོ་ཐུགས་རྗེ་ཆེན་པོའི་
སྤྲུལ་པ་སྲོང་བཙན་སྒམ་པོ་ལ། ཕྱི་བློན་ནང་བློན་རྣམས་ཀྱིས།
གསེར་གྱི་མཎྜལ་ལ་རིན་པོ་ཆེ་སྣ་ཚོགས་ཀྱི་གླིང་བཞི་རི་རབ་དང་་་
བཅས་པ་ཕུལ། གཞན་ཡང་འཇིག་རྟེན་གྱི་སྤྱན་གཟིགས་དང་།
ཟས་ཀྱི་བྱེ་བྲག་སྣ་ཚོགས་པས་རིན་པོ་ཆེའི་ཕྲ་མེན་གྱིས་སྣོད་བཀང་
ནས་དྲངས། གདན་གབ་རྩེ་དགུ་བརྩེག་ལ་བཞུགས་སུ་གསོལ།
ཕྱག་དང་བསྐོར་བ་བྱས་ནས་ཐོན་མི་སམྦྷོ་ཊས་འདི་སྐད་ཅེས་གསོལ་
ཏོ། །ཨེ་མ་ཧོ། ངོ་མཚར་ཅན་གྱི་རྒྱལ་པོ་ཐུགས་རྗེ་ཆེན་པོའི་
སྤྲུལ་པ། བདག་ཅག་བོད་ཁམས་རྣམས་ལ་ཐུགས་རྗེས་གཟིགས་
འཚལ། བོད་ཀྱི་མི་རྣམས་བློ་དམན་པས་ཆོས་མི་གོ སྐལ་བ་ཆུང་
བས་ཆོས་མི་ཐོས། ཤེས་རབ་དང་མཛངས་ལ་རིང་དུ་གྱུར་པས་
ཐོས་བསམ་གྱིས་ཁོང་མི་ཁྲོལ། གཏི་མུག་དང་ཆུང་གྲོགས་སུ་སོང་
བས་རང་སེམས་ངོ་མི་ཤེས། མི་ལུས་ཐོབ་ཀྱང་ཆོས་མེད་བོད་ཀྱི་
228



ཞལ་གདམས་བཀའ་ནན་གྱི་སྐོར།
རྒྱལ་ཁམས་སུ་སོང་བས། ལྷ་ཐུགས་རྗེ་ཆེན་པོ་འདི་བོད་ཁ་བ་ཅན་
གྱི་རྒྱལ་ཁམས་ཀྱི་ལྷ་སྐལ་ཡིན་པས། སྒྲུབ་ཐབས་དང་གདམས་པ་
ཅིག་ཞུ་འཚལ་ཞེས་ཞུས་པས། སྤྲུལ་པའི་རྒྱལ་པོས་བཀའ་སྩལ་པ།
བོད་ཀྱི་མི་རྣམས་ཉོན་ཅིག མི་ལུས་ཐོབ་པ་ལ་ཚེ་སྔ་མ་ལ་བསོད་
ནམས་དཔག་ཏུ་མེད་པ་སོགས་དགོས་པ་ཡིན་ལ། ད་ལྟ་མི་ལུས་
ཐོབ་པ་ལ་ཐོས་བསམ་གྱིས་གྲོས་ཀ་དགོས། ཆོས་མེད་ན་བྱོལ་སོང་
ཕྱུགས་ཀྱི་བུ་དང་འདྲ། ཚེ་ཕྱི་མ་ལ་ངན་སོང་དུ་སོང་ན་ཐར་དུས་
མི་འོང་། ད་ལྟ་རྡོག་སྣ་མ་འདྲེག་པ་གལ་ཆེ། ངན་སོང་གསུམ་
ལས་སྐྱོབ་པ་ལ། སྤྱིར་དཀོན་མཆོག་གསུམ་ལ་བརྟེན་པ་གལ་ཆེ།
སྒོས་ཐུགས་རྗེ་ཆེན་པོ་འདི་འགྲོ་བ་རིགས་དྲུག་སྤྱིའི་ལྷ་སྐལ་ཡིན་་་་
པས། ཉིན་མཚན་མེད་པར་ཐུགས་རྗེ་ཆེན་པོའི་སྤྱན་གྱིས་གཟིགས་
པ་ཡིན། ཁྱད་པར་བོད་ཁ་བ་ཅན་གྱི་རྒྱལ་ཁམས་ཀྱི་མི་རྣམས་ཀྱི་ལྷ་
སྐལ་མཛད་པས་བྱིན་རླབས་ཁྱད་པར་དུ་ཆེ་བས་གསོལ་བ་གདབ་་
དགོས། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་བཟླས་ན་འགྲོ་
དྲུག་གི་གཡང་ས་གཅོད་པ་ཡིན་པས་ཉམས་སུ་ལོངས་ཤིག དེ་ལ་
ཐུགས་རྗེ་ཆེན་པོའི་སྒྲུབ་ཐབས་ལ། ཕྱི་མཚན་ཉིད་ལྟར་བསྒྲུབ་པ་
229



ལེགས་བཤད་བསྟན་བཅོས་ཕྱོགས་བསྒྲིགས་
ལ་དོན་གསུམ་སྟེ། ལྟ་བ་མངོན་པ་དང་བསྟུན། སྒོམ་པ་མདོ་སྡེ་
དང་བསྟུན། སྤྱོད་པ་འདུལ་བ་དང་བསྟུན་ནོ། །དེ་ལ་དང་པོ་ལྟ་
བ་མངོན་པ་དང་བསྟུན་པ་ནི། དང་པོ་ཁོ་ན་ཐུགས་རྗེ་ཆེན་པོ་
བསྒྲུབ་པར་འདོད་པའི་རྣལ་འབྱོར་པས་སེམས་བསྐྱེད་པར་བྱ་སྟེ།
འདི་ལྟར་ཆོས་ཐམས་ཅད་སྣང་ལ་རང་བཞིན་མེད་པ་གསལ་ལ་རྟོག་
པ་མེད་པ་མ་བྱུང་མ་སྐྱེས་པའི་ངང་དུ་སྒོམས། དེ་ནི་དོན་དམ་པ་
བྱང་ཆུབ་ཀྱི་སེམས་ཡིན། ཀུན་རྫོབ་བྱང་ཆུབ་ཀྱི་སེམས་ནི། བདག་
གིས་ཐུགས་རྗེ་ཆེན་པོའི་སྐུ་ཐོབ་པར་བྱས་ལ། འཁོར་བ་མ་སྟོངས་
ཀྱི་བར་དུ་སེམས་ཅན་གྱི་དོན་བྱ་སྙམ་དུ་བསམ། སྒོམ་པ་མདོ་སྡེ་
དང་བསྟུན་པ་ནི། རང་གི་སྙིང་གར་ཉི་མའི་སྟེང་དུ་ཧཱུྃབསམས་ལ།
དེའི་འོད་ཀྱིས་ལུས་དཀར་ལམ་པ་ཅིག་ཞུ་ནས། བདག་ཉིད་ཐུགས་
རྗེ་ཆེན་པོའི་སྐུར་གྱུར་པར་བསྒོམ་སྟེ། སྐུ་མདོག་དཀར་པོ་ཞལ་
གཅིག་ཕྱག་བཞི་པ། གཡས་དང་པོ་ན་མུ་ཏིག་གི་ཕྲེང་བ་བསྣམས་
པ། གཡོན་དང་པོ་ན་པདྨའི་སྡོང་པོ། འོག་མ་གཉིས་ཐུགས་ཀར་
ཐལ་མོ་སྦྱར་བ། ཞབས་གཉིས་པདྨ་དང་ཟླ་བའི་སྟེང་ན་སྐྱིལ་ཀྲུང་དུ་
བཞུགས་པ། ཞལ་འཛུམ་པའི་མདངས་དང་ལྡན་པ། སྤྱན་འགྲོ་
230



ཞལ་གདམས་བཀའ་ནན་གྱི་སྐོར། །
དྲུག་ལ་ཐུགས་རྗེས་གཟིགས་པ། རིན་པོ་ཆེའི་རྒྱན་སྣ་ཚོགས་ཀྱིས་
བརྒྱན་པ་ཅིག་ཏུ་བསྒོམ། ལྗགས་པདྨ་འདབ་དྲུག་ལ། ཨོཾ་མ་ཎི་
པདྨེ་ཧཱུཾ་ཞེས་པའི་སྔགས་བསམས་མཁས་པ་ཀློག་འདོན་པ་ལྟར་སྐད་
ཆེ་ལ་བརྡ་གསལ་བ་ལྡིང་ཁུགས་དང་བཅས་པར་བཟླས་པས།
ཁམས་གསུམ་གྱི་སེམས་ཅན་གྱི་ས་ཐོབ་པས། འགྲོ་དྲུག་གི་སྒྲིབ་པ་
དུས་གཅིག་ཏུ་སྦྱངས། རང་གི་སྒྲིབ་པ་ཡང་དུས་གཅིག་ཏུ་སྦྱངས་
ནས་ལུས་ངག་ཡིད་གསུམ་གྱི་སྒྲིབ་པ་ཤེལ་གོང་ཕྱིས་པ་ལྟར་དཀར་
སངས་ལ་དག་པར་བསྒོམ་མོ། །སྤྱོད་པ་འདུལ་བ་དང་བསྟུན་ཏེ།
ལུས་ཀྱི་སྒོ་ནས་སེམས་ཅན་གྱི་སྲོག་མི་གཅོད་པར་སྲོག་འདོན། མ་
བྱིན་པར་མི་བླང་སྦྱིན་པ་བཏང་། འདོད་ལོག་མི་སྤྱོད་གྲོགས་ཀྱིས་
ཆོག་ཤེས་པར་བྱ། ངག་གི་སྒོ་ནས་རྫུན་མི་སྨྲ་བདེན་པའི་ཆོས་
བཤད། ཕྲ་མ་མི་བྱ་བར་འཐབ་རྩོད་བཟླུམ། ཚིག་རྩུབ་མི་སྨྲ་བར་
ཞི་དེས་གསོང་པོར་སྨྲ་བར་བྱ། ངག་འཁྱལ་མི་བྱ་བར་ཆོས་ཀྱི་
གཏམ་བྱ། ཡིད་ཀྱི་སྒོ་ནས་བརྣབ་སེམས་མི་བྱ་བར་རང་ནོར་གྱིས་
ཆོག་ཤེས་པར་བྱ། གནོད་སེམས་མི་བྱ་ཕན་སེམས་དང་ལྡན་པར་
བྱ། ཆོས་ལ་ལོག་ལྟ་མི་བྱ་ངེས་ཤེས་བསྐྱེད་པར་བྱའོ། །དེ་ལྟར་བྱས་
231



ལེགས་བཤད་བསྟན་བཅོས་ཕྱོགས་བསྒྲིགས།
ན་ཚེ་འདི་ལ་བདེ་སྐྱིད་ཕུན་སུམ་ཚོགས་པ་དང་ལྡན་ཞིང་། ཕྱི་མ་
ལ་མིའམ་ལྷའི་ལུས་ཐོབ་ནས་བླ་ན་མེད་པའི་བྱང་ཆུབ་ཐོབ་པར་་་
འགྱུར་རོ་ཞེས་གསུངས་ནས། ལྟ་བ་མངོན་པ་དང་བསྟུན། སྒོམ་
པ་མདོ་སྡེ་དང་བསྟུན། སྤྱོད་པ་འདུལ་བ་དང་བསྟུན་ནོ། །དེའི་ལྟ་
བ་བདེན་གཉིས་དབྱེར་མེད། སྒོམ་པ་མདོ་སྡེ་ཞལ་ཐོན། སྤྱོད་པ་
མི་དགེ་བཅུ་སྤོང་དགེ་བཅུ་དང་དུ་ལེན་ནོ། །འཁོར་རྣམས་དགའ་
མགུ་ཡི་རངས་ནས་ཕྱག་དང་བསྐོར་བ་བྱས། བློན་འབངས་རྣམས་
ལ་གདམས་པ་མཚན་ཉིད་སྡེ་གསུམ་དང་བསྟུན་ནས་གསུངས་པའོ།།
ཞལ་གདམས་བརྒྱད་པོ་འདི་ཞུས་ལན་གྱི་སྐོར་ཡིན་ནོ། །སྤྱི ། །
༄༅། །ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །
ཆོས་སྐྱོང་བའི་རྒྱལ་པོ་ཆེན་པོ་སྤྲུལ་པའི་སྐུ་དངོས་ཀྱིས། ཡབ་ལ་
ཞལ་གྱིས་གདམས་པའི་ངོ་སྤྲོད་ལ། ཐུགས་རྗེ་ཆེན་པོ་ཉམས་སུ་
ལེན་པ་ལ། བསྐྱེད་རྫོགས་ཟུང་འབྲེལ་བསྒོམ་སྟེ། བསྐྱེད་པའི་རིམ་
པའི་སྐབས་སུ་ཐུགས་རྗེ་ཆེན་པོའི་སྐུ་སྣང་ལ་རང་བཞིན་མེད་པ་་་་
ནམ་མཁའི་འཇའ་ཚོན་ལྟ་བུ། སྒོམ་པ་གསལ་འགྲིབ་མེད་པ་ཉི་མ་
ལྟ་བུ་སྟོང་པ་དང་སྙིང་རྗེ་དབྱེར་མེད་དུ་བསྒོམ་སྟེ། སེམས་སྟོང་པ་
232



ཞལ་གདམས་བཀའ་ནན་གྱི་སྐོར།
ངོས་བཟུང་མེད་པ་བར་སྣང་སྟོང་པ་ལྟ་བུ། སྙིང་རྗེ་ལ་ཕྱོགས་རིས་
མེད་པ་ཉི་མ་ཀུན་ལ་སྙོམས་ནས་འགྲོ་བ་ལྟ་བུའོ། །བདེན་གཉིས་
དབྱེར་མེད་བསྒོམ་སྟེ། ཀུན་རྫོབ་ཏུ་རང་སྣང་མ་འགགས་པ་སྒྱུ་
མའམ། རྨི་ལམ་ལྟ་བུ། དོན་དམ་དུ་ཅིར་ཡང་མི་བདེན་ཏེ་སྒྱུ་མ་
བཤིག་པའམ་རྨི་ལམ་སད་པ་ལྟ་བུའོ། །སྣང་སྟོང་དབྱེར་མེད་
བསྒོམ་སྟེ། སྣང་ལ་མ་འགགས་པར་རང་གསལ་དུ་འདུག་པས་
གཟུགས་བརྙན་ནམ་ཆུ་ཟླ་ལྟ་བུ། སྟོང་ལ་རང་བཞིན་མེད་པ།
གཟུགས་བརྙན་དང་ཆུ་ཟླ་སྣང་ཡང་རང་བཞིན་མེད་པ་ངོ་བོ་སྟོང་
པ་ལྟ་བུའོ། །རང་གཞན་གཉིས་མེད་བསྒོམ་སྟེ། རང་ལུས་ལ་
གཅེས་པར་འཛིན་པ། བུ་མ་ལ་གཅེས་པར་བྱེད་པ་ལྟ་བུར་རང་
ལུས་བཙས་ལ་ཆོས་བྱ། རང་བས་གཞན་གཅེས་པར་འཛིན་པ།
མས་བུ་ལ་རིམ་གྲོ་བྱེད་ཅིང་གཅེས་པར་འཛིན་པ་ལྟར། སེམས་
ཅན་ལ་སྙིང་རྗེ་རང་བས་གཞན་གཅེས་སུ་བསྒོམ་མོ། །ཐུགས་རྗེ་
ཆེན་པོ་ཉམས་སུ་ལེན་པའི་དུས་ན་ཡིད་འགྱུ་བ་རང་གྲོལ་བར་སྣང་
སྟོང་པའི་བསེར་བུ་ལྟ་བུ། སེམས་ཝལ་པོ་རྗེས་མེད་ཆུ་ལ་རལ་གྲི་
བརྒྱབ་པ་ལྟ་བུ། རྣམ་རྟོག་རང་བྱུང་རང་གྲོལ་ཆུ་ལ་ཆུ་བུར་ཐིམ་པ་
233



ལེགས་བཤད་བསྟན་བཅོས་ཕྱོགས་བསྒྲིགས།
ལྟ་བུ། རིག་པ་ཅེར་མཐོང་ཅེར་གྲོལ་སྔར་འདྲིས་ཀྱི་མི་དང་ཕྲད་པ་
ལྟ་བུ། ཉོན་མོངས་པ་ཆོས་ཉིད་ཀྱི་གྲོགས་སུ་ཤར་བ་མེ་འབར་བ་ལ་
ཤིང་བསྣན་པ་ལྟ་བུ། རྐྱེན་སྣང་རང་སར་ཡལ་བ་ནམ་མཁའ་ལ་
ཁུག་རྣ་ཡལ་བ་ལྟ་བུའོ། །ཐུགས་རྗེ་ཆེན་པོ་ཉམས་སུ་ལེན་པའི་རྣལ་
འབྱོར་པས། སྒྲིབ་པ་སྦྱོང་བའི་སྙིང་པོ། ཨོཾ་མ་ཎི་པདྨེ་ཧཱུཾ། གྲག་
སྟོང་བྲག་ཅ་ལྟ་བུར་བཟླས། སེམས་ཅན་ལ་སྙིང་རྗེ་བུ་གཅིག་པ་
ལྟར་རྒྱུན་མི་འཆད་པར་བྱ། རང་དོན་དུ་སྟོང་ཉིད་ནམ་མཁའི་
དཀྱིལ་ལྟར་བསྒོམ། ཚོགས་བསགས། དགེ་བའི་རྩ་བ་སེམས་ཅན་
གྱི་དོན་དུ་སྤྱི་ནོར་ལྟར་བསྔོ། འགྲོ་བའི་དོན་ལ་བརྩོན་པ་ལས་བྱེད་
ཀྱི་ཁོལ་པོ་ལྟ་བུར་འབད། རེ་བ་མེད་པའི་སྨོན་ལམ་བུ་ལོན་ཁྱེར་བ་
ལྟ་བུར་རྒྱས་གདབ་བོ་ཞེས་གསུངས་སོ། །ཉམས་ལེན་ཐུན་མོང་མ་
ཡིན་པ་ཡབ་ལ་ཞལ་གྱི་གདམས་པ་གསུངས་པའོ། །ཉྩི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །
ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་
པོས། ཡུམ་ལ་གདམས་པའི་མན་ངག ཐུགས་རྗེ་ཆེན་པོ་བསྒོམ་
པའི་རྟེན་གྱི་གང་ཟག་གིས། སེམས་ཅན་ལ་སྙིང་རྗེ་བསྒོམ་པ་གལ་
234



ཞལ་གདམས་བཀའ་ནན་གྱི་སྐོར། །
ཆེ་སྟེ། ཕྱོགས་རིས་མེད་པ་སྨན་པ་མཁས་པས་ནད་འཆོས་པ་ལྟ་
བུའོ། །སེམས་ཅན་ལ་བྱམས་པ་བསྒོམ་སྟེ་མས་བུ་སྐྱོང་བ་ལྟ་བུའོ། །
སེམས་ཅན་གྱི་དོན་ལ་བརྩོན་འགྲུས་བསྐྱེད་དེ་ཞིང་པ་སོ་ནམ་བྱེད་
པ་ལྟ་བུའོ། །སེམས་ཅན་གྱི་དོན་དུ་དགེ་བ་ལ་བྲོད་པ་བསྐྱེད་དེ་
གསེར་ཁུང་བརྡོལ་བ་ལྟ་བུའོ། །སེམས་ཅན་གྱི་དོན་ལ་དཀའ་བ་དང་
དུ་བླངས་ཏེ་ཚོང་པ་ཁེ་བྱེད་པ་ལ་མཐར་འགྲོ་བ་ལྟ་བུའོ། །སེམས་
ཅན་གྱི་དོན་ལ་གཉུགས་བསྲིངས་ལ་མཐར་འདོན་པ་ཕ་མས་བུ་ཕོ་
མོ་གསོས་ནས་འབོགས་རྫོངས་བྱེད་པ་ལྟ་བུའོ། །ཐུགས་རྗེ་ཆེན་པོ་
ཉམས་སུ་ལེན་པའི་རྟེན་གྱི་གང་ཟག་གིས། རང་ལུས་ལྷར་ཤེས་
ཀྱང་ཐུགས་རྗེ་ཆེན་པོའི་སྐུར་སྒོམ། སྒྲ་ཚིག་སྔགས་སུ་ཤེས་ཀྱང་།
ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་གྲག་སྟོང་བྲག་ཅ་ལྟ་བུར་་་་
བཟླས། དྲན་རྟོག་ཆོས་ཉིད་དུ་ཤེས་ཀྱང་རྣམ་རྟོག་རང་དགར་མི་
བཏང་། ཆུ་ལ་ཆུ་བུར་ཐིམ་པ་ལྟར་རང་ཤར་རང་གྲོལ་དུ་བཏང༌།
རང་སེམས་ལ་དྲི་མ་མེད་ཀྱང་དམ་ཚིག་གི་དྲི་མ་མི་གཞུག་འཕྲལ་་་
ངག་ཏུ་བཀྲུ་བཤལ་ལྟ་བུར་བྱ། དུག་ལྔ་ཡེ་ཤེས་ཡིན་ཡང་ཉོན་
མོངས་པ་ཐ་མལ་དུ་མི་བཏང་། གཉེན་པོ་ཡེ་ཤེས་ཀྱིས་རང་གྲོལ་རྡོ་
235



ལེགས་བཤད་བསྟན་བཅོས་ཕྱོགས་བསྒྲིགས།
ཚན་ལ་ཁ་བ་བབས་པ་ལྟར་བཏང་། འགྲོ་འདུག་ཉལ་ལངས་སྤྱོད་
ལམ་ཡིན་ཡང་ཐ་མལ་གྱི་ལུས་སུ་མི་བཏང་། ལུས་དང་གྲིབ་མ་
བཞིན་དུ་ཐུགས་རྗེ་ཆེན་པོའི་མཛད་སྤྱོད་དང་འགྲོགས། ཐུགས་རྗེ་
ཆེན་པོ་ལ་མོས་པ་བྱེད་པའི་རྟེན་གྱི་གང་ཟག་གིས། བླ་མ་སྤྱི་བོར་
ཁུར་ལ་མོས་པས་བསྟེན། མགོ་བོའི་ཐོད་དང་འདྲ་བར་མི་འབྲལ།
ཡི་དམ་ཐུགས་རྗེ་ཆེན་པོ་ལ་གུས་པས་གཅེས་པར་བསྒྲུབས་ཏེ་ཁོང་
གི་སྙིང་ལྟར་བཙའ། སྙིང་པོ། ཨོཾ་མ་ཎི་པདྨེ་ཧཱུཾ་ཞེས་པ་རྒྱུན་དུ་
བར་མཚམས་མེད་པར་བཟླས་ཏེ་མཁས་པ་ཀློག་འདོན་པ་ལྟར་ངག་
ལ་བཙའ། མཆོད་པ་དུས་ལ་མ་ཡོལ་བར་མཆོད་དེ་ནངས་ནུབ་
ཟས་ཟ་བ་ལྟར་མཆོད། གསོལ་བ་དུས་རྒྱུན་ཆད་མེད་པ་ནན་ཏན་
ཆེན་པོས་མ་ཐོས་བར་དུ་འབོད་པ་ལྟར། བྱིན་རླབས་མ་བྱུང་བར་
དུ་གསོལ་བ་གདབ། སྒྲུབ་པ་གྲུབ་རྟགས་མ་ཐོན་བར་དུ་བསྒྲུབས་
ཏེ། ཕྱིའི་རྒྱ་མཚོ་ལ་ཚོང་པ་ནོར་བུ་ལེན་པ་ལྟར། རང་གཞན་
གཉིས་ཀའི་དོན་མ་གྲུབ་ཆེར་བསྒྲུབས་ལ་མཐར་དབྱུང་ངོ་། །ཐུགས་
རྗེ་ཆེན་པོའི་ཉམས་ལེན་གནད་དུ་གཞུག་པ། ཡུམ་ལ་གདམས་པ་
དྲུག་གསུམ་བཅོ་བརྒྱད་པའོ། །ཉྩི།། །།
236



ཞལ་གདམས་བཀའ་ནན་གྱི་སྐོར། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས། ཇོ་མོ་བལ་མོ་བཟའ་ཁྲི་བཙུན་ལ།
ཐུགས་རྗེ་ཆེན་པོའི་དོན་གྱི་ངོ་སྤྲོད་དཔེ་དོན་དུ་གདམས་པ། ཐུགས་
རྗེ་ཆེན་པོའི་ལྟ་བ་ནམ་མཁའ་ལ་ངོ་སྤྲོད་པ་ལ་གསུམ་སྟེ། ནམ་
མཁའ་ལྟར་ཐུགས་རྗེ་ཆེན་པོའི་དགོངས་པ་ལ་མཐའ་དབུས་མེད།
ནམ་མཁའ་ལྟར་ཐུགས་རྗེ་ཆེན་པོའི་དགོངས་པ་ཆོས་ཉིད་ཤོང་་་་་་
ཡངས་ཆེ་བ་ཡིན་ནོ། །དེ་ཡང་ལོགས་ན་ཐུགས་རྗེ་ཆེན་པོའི་
དགོངས་པ་ཡོད་པ་མ་ཡིན་ཏེ། རང་གི་སེམས་ལ་ངོ་སྤྲད་དོ། །
ཐུགས་རྗེ་ཆེན་པོ་སྒོམ་པ་བར་སྣང་གི་འཇའ་ཚོན་ལ་ངོ་སྤྲད་པ་ལ་་
གསུམ་སྟེ། ཐུགས་རྗེ་ཆེན་པོའི་སྒོམ་པ་རིག་པ་སེམས་གསལ་ལ་མ་
བསྒྲིབས་པས་འཇའ་ཚོན་ལྟ་བུ། གསལ་ལ་ངོས་བཟུང་མེད་པས་
འཇའ་ཚོན་ལྟ་བུ། གསལ་ལ་མདངས་དང་ལྡན་པས་འཇའ་ཚོན་ལྟ་
བུའོ། །དེ་ལྟ་བུའི་སྒོམ་པ་དེ་ཡང་ལོགས་ན་མེད་དེ། རང་རིག་
གསལ་ལ་མ་འགགས་པར་ཤར་བ་དེ་ལ་བྱའོ། །ཐུགས་རྗེ་ཆེན་པོའི་
སྤྱོད་པ་སྐྱི་སེར་རླུང་ལ་ངོ་སྤྲད་པ་ལ་གསུམ་སྟེ། རླུང་ལྟར་ཐུགས་
རྗེ་ཆེན་པོས་ཐོགས་རྡུགས་མེད་པར་འགྲོ་བའི་དོན་བྱེད་པ་དང་། །
237



ལེགས་བཤད་བསྟན་བཅོས་ཕྱོགས་བསྒྲིགས།
རླུང་ལྟར་དམིགས་པ་དང་དངོས་པོའི་མཚན་མར་མི་འཛིན་པ་དང་།
རླུང་ལྟར་རྣམ་པར་རྟོག་པའི་དྭངས་སྙིགས་ཕྱེ་ནས་ཆོས་ཉིད་གསལ་
བར་བྱེད་པ་ཡིན་ནོ། །དེ་ཡང་ལེགས་ན་ཡོད་པ་མ་ཡིན་ཏེ་སྙིང་རྗེ་
དང་སྟོང་པ་དབྱེར་མེད་པས་སེམས་ཅན་གྱི་དོན་བྱེད་པ་ལ་བྱའོ།
ཐུགས་རྗེ་ཆེན་པོའི་འབྲས་བུ་ཉི་མ་ལ་ངོ་སྤྲད་པ་ལ་གསུམ་སྟེ། ཉི་
མའི་སྙིང་པོ་ལྟར་ཆོས་ཉིད་སྟོང་པ་ཉིད་ཆོས་ཀྱི་སྐུ་ཡིན་པ་དང་
ཉི་མའི་འོད་ཟེར་ཕྱོགས་བཅུར་གསལ་བ་ལྟར་སེམས་ཉིད་ལ་རིག་
པའི་རྩལ་ཤར་བས་ལོངས་སྤྱོད་རྫོགས་པའི་སྐུ་ཡིན་པ་དང་། ཉི་
མའི་འོད་ཟེར་ཀུན་ལ་སྙོམས་ནས་འགྲོ་བ་ལྟར། རིག་པའི་རྩལ་
རྣམ་རྟོག་རང་ཤར་རང་གྲོལ་བས་སྤྲུལ་པའི་སྐུ་ཡིན་ནོ། །དེ་ལྟ་བུ་
དེ་ཡང་ལོགས་ན་ཡོད་པ་མ་ཡིན་ཏེ་རང་རིག་པ་སྐུ་གསུམ་དུ་གནས་
པ་ལ་བྱའོ། །ཐུགས་རྗེ་ཆེན་པོའི་དམ་ཚིག་ཤེལ་གོང་ལ་ངོ་སྤྲད་དེ་
དེ་ལ་གསུམ། ཤེལ་གོང་ལ་དྲི་མ་མེད་པ་ལྟར་རྣམ་རྟོག་དང་དུག་
ལྔའི་དྲི་མ་སེམས་ལ་མི་འཇོག་པའོ། །ཤེལ་གོང་ལ་ཕྱི་ནང་མེད་པ་
ལྟར་སེམས་དང་ཁ་གཉིས་སོ་སོ་མ་ཡིན་པར་ཁོང་ནས་སྐྱོན་མེད་་་་
པའོ། །ཤེལ་གོང་ལ་སྒྲིབ་པ་མེད་པ་ལྟར་རང་སེམས་གསལ་ལ་མ་
238



ཞལ་གདམས་བཀའ་ནན་གྱི་སྐོར།
བསྒྲིབས་པར་རང་ལ་ཡོད་པ་དེ་གཞན་ལ་སྟོན་ཞིང་གསལ་བར་བྱེད་
པའོ། །ཐུགས་རྗེ་ཆེན་པོའི་ཕྲིན་ལས་ཡིད་བཞིན་གྱི་ནོར་བུ་རིན་པོ་
ཆེ་ལ་ངོ་སྤྲད་དེ། དེ་ལ་ཡང་གསུམ། ཡིད་བཞིན་གྱི་ནོར་བུ་རིན་
པོ་ཆེ་ལ་ཕྱོགས་རིས་མེད་པ་ལྟར་ཐུགས་རྗེ་ཆེན་པོའི་ཐུགས་སེམས་
ཅན་ལ་མཉམ་པར་དགོངས་པ་དང་། ཡིད་བཞིན་གྱི་ནོར་བུ་རིན་
པོ་ཆེ་ལ་གསོལ་བ་བཏབ་པས་དགོས་འདོད་འབྱུང་བ་ལྟར། ཐུགས་
རྗེ་ཆེན་པོ་ལ་གསོལ་བ་བཏབ་པས་ཅི་བསམས་པའི་དངོས་གྲུབ་་་་
འབྱུང་བ་ཡིན། ཡིད་བཞིན་གྱི་ནོར་བུ་རིན་པོ་ཆེ་ལ་ཕྱོགས་རིས་
མེད་པ་ལྟར། སྙིང་པོ། ཨོཾ་མ་ཎི་པདྨེ་ཧཱུཾ་ཞེས་ཟློས་པ་ལ་བྱིན་
རླབས་འབྱུང་ཞིང་སྒྲིབ་པ་འདག་པར་བྱེད་པས། བླ་ན་མེད་པའི་
བྱང་ཆུབ་རྫོགས་པའི་སངས་རྒྱས་ཐོབ་པའི་སྙིང་པོ་མ་ནོར་བ་ཡིན་
ནོ། །དེ་ནི་ཐུགས་རྗེ་ཆེན་པོའི་ཕྲིན་ལས་ཡིན་ནོ། །སྤྲུལ་པའི་
རྒྱལ་པོས་བལ་མོ་བཟའ་ལ་གདམས་པས་དེས་གྲོལ་ནས་གྲུབ་པ་་་་་
བརྙེས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་
བཙན་སྒམ་པོས། ཇོ་མོ་རྒྱ་མོ་བཟའ་ཀོང་ཇོ་ལ། ཐུགས་རྗེ་ཆེན་
239



ལེགས་བཤད་བསྟན་བཅོས་ཕྱོགས་བསྒྲིགས།
པོའི་དོན་གྱི་གདམས་པ་ངོ་སྤྲད་པ། ཐུགས་རྗེ་ཆེན་པོའི་སྐུ་ཕྱག་རྒྱུ་
ལ་ངོ་སྤྲད་པ་ནི། ཐུགས་རྗེ་ཆེན་པོའི་སྐུ་ལ་ཚུལ་གསུམ་སྟེ། སྐུ་དེ་
སྣང་ལ་རང་བཞིན་མེད་པ་ནམ་མཁའི་འཇའ་ཚོན་ལྟ་བུ། སྐུ་དེ་
གསལ་ལ་ངོས་བཟུང་མེད་པ་ཆུ་ནང་གི་ཟླ་བ་ལྟ་བུ། སྐུ་དེ་གསལ་
ལ་རྟོག་པ་མེད་པ་ནམ་མཁའི་ཟླ་བ་ལྟ་བུའོ། །ཐུགས་རྗེ་ཆེན་པོའི་
སྐུ་དེ་ཡང་ལོགས་ན་མེད་དེ། རང་གི་སེམས་ཀྱི་ཆོ་འཕྲུལ་ཡིན་པས།
ལུས་ཤ་ཁྲག་གི་གདོས་བཅས་འདིའི་ཞེན་པ་བཟློག་པའི་ཆེད་དུ་ཡེ་
ཤེས་སྒྱུ་མ་ལ་ངོ་སྤྲད་པའོ། །ཐུགས་རྗེ་ཆེན་པོའི་གསུང་ཡིག་འབྲུ་ལ་
ངོ་སྤྲད་པ་ནི། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་བཟླས་
སོ། །གསུང་མ་འགགས་པ་བྲག་ཅ་ལྟ་བུ་ཚིག་ཏུ་བརྗོད་ཀྱང་ངོ་བོ་
སྟོང་པ་པི་ཝང་གི་སྒྲ་ལྟ་བུའོ། །ཡི་གེ་དྲུག་པ་བཟླས་པས་སྒྲ་ལ་ཡིད་
ཆགས། ཡིད་ཆགས་པས་ངག་གྲག་སྟོང་དུ་ངོ་སྤྲད་པ་ཡིན་ནོ། །
ཐུགས་རྗེ་ཆེན་པོའི་ཐུགས་མར་མེ་ལ་ངོ་སྤྲད་པ་ནི། མར་མེ་དེ་
གསལ་བ་རྟོག་མེད་དུ་འདུག་པ་ལྟར། ཐུགས་རྗེ་ཆེན་པོའི་ཐུགས་
ཀྱང་རྟོག་མེད་དུ་འདུག་པའོ། །མར་མེ་དེ་གསལ་ལ་མ་བསྒྲིབས་
པར་འདུག་པ་ལྟར། ཐུགས་རྗེ་ཆེན་པོའི་ཐུགས་ཡེ་ཤེས་དེ་ཡང་
240



ཞལ་གདམས་བཀའ་ནན་གྱི་སྐོར།
གསལ་ལ་མ་བསྒྲིབས་པར་འདུག་པའོ། །མར་མེའི་འོད་ཀྱིས་མུན་
པ་བསལ་ནས་མི་གནས་པ་བཞིན་དུ། ཐུགས་རྗེ་ཆེན་པོའི་ཐུགས་
ཡེ་ཤེས་ཀྱིས་མ་རིག་པའི་མུན་པ་བསལ་ནས་ལྷན་ཅིག་སྐྱེས་པའི་ཡེ་
ཤེས་རང་བྱུང་དུ་ཤར་བ་ཡིན་ནོ། །དེ་ཡང་ཐུགས་ཡེ་ཤེས་དེ་ལོགས་
ན་ཡོད་པ་མ་ཡིན་ཏེ། རང་གི་སེམས་རྣམ་པར་མི་རྟོག་པ་གསལ་ལ་
མ་འགགས་པར་འདུག་པ་འདི། ཐུགས་རྗེ་ཆེན་པོའི་ཐུགས་དང་
དབྱེར་མེད་པར་ངོ་སྤྲད་པ་ཡིན་ནོ། །སྐུའི་བྱིན་རླབས་ལུས་ལ་བདེ་
བར་ངོ་སྤྲད་པ་ནི། ལུས་ཐུགས་རྗེ་ཆེན་པོའི་སྐུར་བསྒོམས་པས་
ལུས་ལ་བདེ་བས་ཁྱབ་པས་སྐྱེས་པ་བུད་མེད་དང་ཕྲད་པ་ལྟ་བུའོ། །
བདེ་བ་དྲོད་དུ་འབར་བས་ཉི་མས་ལུས་དྲོས་པས་རྡུལ་འབྱུང་བ་ལྟ་
བུའོ། །བདེ་བ་ཉམས་སུ་འབར་བས། འཁྲབ་པ་དང་། གར་བྱེད་
པ་དང་། གར་ཆང་འཐུངས་པས་བཟི་བ་ལྟ་བུའོ། །དེ་རྣམས་ནི་
ཐུགས་རྗེ་ཆེན་པོའི་སྐུའི་བྱིན་རླབས་ལུས་ལ་ངོ་སྤྲད་པའོ། །གསུང་
གི་བྱིན་རླབས་ངག་ལ་ནུས་པར་ངོ་སྤྲད་པ་ནི། ངག་ཏུ། ཨོཾ་མ་ཎི་
པདྨེ་ཧཱུཾ་ཞེས་བཟླས་པས་སྙིང་པོ་འགྲུབ་པས། ཕྱི་གདོན་བགེགས་
ཐུལ་བའི་ནུས་པ་ནམ་མཁའ་ལ་ཐོག་བབས་པ་ལྟ་བུའོ། །བར་ན་ཚ་
241



ལེགས་བཤད་བསྟན་བཅོས་ཕྱོགས་བསྒྲིགས།
འཇོམས་པ་བ་མོ་ལ་ཉི་མ་ཤར་བ་ལྟ་བུའོ། །ནང་དུག་ལྔ་འཇོམས་
པ་རྡོ་ཚན་ལ་ཁ་བ་བབས་པ་ལྟར་རང་གྲོལ་དུ་འགྲོའོ། །དེ་རྣམས་
ནི་ཐུགས་རྗེ་ཆེན་པོའི་གསུང་གི་བྱིན་རླབས་ངག་ལ་ནུས་པར་ངོ་
སྤྲད་པ་ཡིན་ནོ། །ཐུགས་ཀྱི་བྱིན་རླབས་སེམས་ལ་ངོ་སྤྲད་པ་ནི།
ཐུགས་རྗེ་ཆེན་པོའི་ཐུགས་སྤྲོས་བྲལ་གྱི་ཉམས་ནི། ནམ་ལངས་ནས་
མུན་པ་སངས་པའི་ནམ་མཁའ་ལྟར་གསལ་ལ་མ་འགགས་པའི་་་་་
ཉམས་སྐྱེ། ཆོས་ཉིད་རང་བྱུང་གི་ཉམས་ཉི་མ་ཤར་བ་ལྟར་ཕྱོགས་
མཚམས་ཀུན་ཏུ་གསལ་བའི་ཉམས་སྐྱེ། ཐུགས་མཉམ་པ་རིས་མེད་
དུ་འཆར་བ་ཉི་མ་བཞིན་དུ་ཀུན་ལ་སྙོམས་ནས་འགྲོ་བའི་ཉམས་་་
སྐྱེའོ། །ཐུགས་རྗེ་ཆེན་པོའི་ཐུགས་ཀྱི་བྱིན་རླབས་སེམས་ལ་ངོ་སྤྲད་
པ་ཡིན་ནོ། །རྒྱ་མོ་བཟའ་ཤིན་ཏུ་དྲིན་དུ་གཟོའོ། །ཨཱི། །། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོས། སྲས་གུང་སྲོང་གུང་བཙན་ལ་གདམས་པ། ཐུགས་རྗེ་
ཆེན་པོའི་སྐུར་སྒོམ་པ་དེ་སྐུ་དྲུག་དང་སྦྱར་ན། སྐུ་དེ་མཚན་དང་
དཔེ་བྱད་དུ་ལྡན་པ་ཉི་མ་ལྟ་བུ་ལོངས་སྤྱོད་རྫོགས་པའི་སྐུ། གསུང་
གྲག་སྟོང་སྣ་ཚོགས་སུ་མ་འགགས་པར་འཆར་བ་ཟླ་བ་ལྟ་བུ་སྤྲུལ་་་
242



ཞལ་གདམས་བཀའ་ནན་གྱི་སྐོར།
པའི་སྐུ། ཐུགས་སྐྱེ་བ་མེད་པ་སྟོང་པ་མི་འགྱུར་བར་འདུག་པ་ནམ་
མཁའ་ལྟ་བུ་ཆོས་ཀྱི་སྐུ། ཡོན་ཏན་སེམས་ཅན་གྱི་དོན་རྒྱུན་ཆད་
མེད་པར་མཛད་པ་གཟའ་སྐར་ལྟ་བུ་ངོ་བོ་ཉིད་ཀྱི་སྐུ། ཕྲིན་ལས་
འགྲོ་དྲུག་གནས་སུ་གང་ལ་གང་འདུལ་ཅི་ལ་ཅིར་སྟོན་པ་སྨན་ལྟ་བུ་
འབྱུང་བས་མངོན་པར་བྱང་ཆུབ་པའི་སྐུ། ཐུགས་རྗེ་ཆེན་པོ་སེམས་
ཅན་གྱི་དོན་ལ་འཕོ་འགྱུར་མེད་པར་དུས་གསུམ་དུ་རྩེ་གཅིག་ཏུ་་་་
བཞུགས་པས་རྡོ་རྗེ་ལྟ་བུའི་སྐུའོ། །དེ་ལྟར་སྐུ་དྲུག་རྫོགས་པའི་
ཐུགས་རྗེ་ཆེན་པོ་དེ་ལོགས་ནས་བསྒོམ་བསྒྲུབ་བྱས་ནས་གྲུབ་པ་ཅིག་
མ་ཡིན་ཏེ། རང་སེམས་ཐུགས་རྗེ་ཆེན་པོར་བསྒོམ་པ་རང་ཤར་དུ་
ཤར་བས། སྐུ་ལ་བགྲེས་པ་དང་། རྒུད་པ་དང༌། སྐྱེ་ཤི་མི་མངའ་
བས། ལུས་གཟུགས་བརྙན་ལྟར་སྣང་ལ་རང་བཞིན་མེད་པར་གྲོལ་
ལོ། །གསུང་ཐུགས་རྗེ་ཆེན་པོ་བྲག་ཅ་ལྟ་བུ་ལ་འགག་པ་མི་མངའ་
བས། ཨོཾ་མ་ཎི་པདྨེ་ཧཱུཾ་ཞེས་ཆོས་ཉིད་ཀྱི་རང་སྒྲ་མི་འཆད་པས།
ཨོ་གྱིས་ང་རྒྱལ་ཞི་ནས་ལྷའི་གནས་སྦྱངས་སྐྱེ་བའི་རྒྱུན་བཅད།
མས་ཁོང་ཁྲོ་ཞི་ནས་ལྷ་མ་ཡིན་གྱི་གནས་སྦྱངས་སྐྱེ་བའི་རྒྱུན་བཅད།
ཎིས་འདོད་ཆགས་ཞི་ནས་མིའི་གནས་སྦྱངས་སྐྱེ་བའི་རྒྱུན་བཅད།
243



ལེགས་བཤད་བསྟན་བཅོས་ཕྱོགས་བསྒྲིགས།
པད་ཀྱིས་གཏི་མུག་ཞི་ནས་བྱོལ་སོང་གི་གནས་སྦྱངས་སྐྱེ་བའི་རྒྱུན་
བཅད། མེས་སེར་སྣ་ཞི་ནས་ཡི་དྭགས་ཀྱི་གནས་སྦྱངས་སྐྱེ་བའི་
རྒྱུན་བཅད། ཧཱུཾ་གིས་ཞེ་སྡང་ཞི་ནས་དམྱལ་བའི་གནས་སྦྱངས་སྐྱེ་
བའི་རྒྱུན་བཅད་དོ། །ཉོན་མོངས་པ་དྲུག་ཞི། རིགས་དྲུག་གནས་
སྟོངས་ནས་འཁོར་བ་རང་ཤར་རང་གྲོལ་བའོ། །དེ་ལྟ་བུ་དེ་ཡང་
ལོགས་ན་ཡོད་པ་མ་ཡིན་ཏེ་སྙིང་པོ་ཡི་གེ་དྲུག་པ་བཟླས་པ་ལས་་་་
བྱུང་བ་ཡིན་ནོ། །ཐུགས་རྗེ་ཆེན་པོའི་ཐུགས་ནི་མེ་ལོང་ལྟར་གསལ་
ལ་རྟོག་པ་མི་མངའ་བ་ཡེ་ཤེས་ལྔ་དང་ལྡན་པས་རྣམ་པར་མི་རྟོག་་
པའི་ཡེ་ཤེས། སེམས་རང་བྱུང་རང་ཤར་བས་ཆོས་ཀྱི་དབྱིངས་ཀྱི་
ཡེ་ཤེས། གསལ་ལ་མ་འགགས་པས་མེ་ལོང་ལྟ་བུའི་ཡེ་ཤེས། མཉམ་
པ་རིས་མེད་དུ་གནས་པས་མཉམ་པ་ཉིད་ཀྱི་ཡེ་ཤེས རང་ཤར་
རང་གྲོལ་བས་རང་སར་ཞི་བ་སོ་སོར་རྟོག་པའི་ཡེ་ཤེས་རྒྱུན་ཆད་
མེད་པར་གསལ་སྟོང་དབྱེར་མེད་ཀྱི་ངང་ལ་གནས་པས་བྱ་བ་ནན་
ཏན་གྱི་ཡེ་ཤེས་སོ། །དེ་ལྟ་བུ་དེ་ཡང་ལོགས་ན་ཡོད་པ་མ་ཡིན་ཏེ།
སེམས་ཉིད་རང་ལས་བྱུང་ཞིང་རང་ལ་ཐིམ་པས་ལྷན་ཅིག་སྐྱེས་པའི་
ཡེ་ཤེས་རང་ཤར་རང་གྲོལ་གྱི་དགོངས་པ་ཡིན་ནོ། །སྲས་ལ་གདམས་
24



ཞལ་གདམས་བཀའ་ནན་གྱི་སྐོར།
པ་སྐུ་གསུང་ཐུགས་ཀྱི་ངོ་སྤྲོད་ཞལ་གདམས་དྲུག་པའོ། །ཨཱི། །། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས། སྲས་མོ་ཁྲོམ་པ་རྒྱན་ལ་གདམས་པ།
ཐུགས་རྗེ་ཆེན་པོའི་ལྟ་བ་ནི་སྣང་སྟོང་དབྱེར་མེད་ནམ་མཁའ་དང་
འདྲ། ཕྱི་རོལ་གྱི་སྣང་བ་རྣམས་སྣང་ལ་མ་འགགས་པ་ཅིར་སྣང་
ཡང་། སེམས་ཀྱི་སྣང་བ་རང་སྣང་ཡིན། སེམས་ཀྱི་ངོ་བོ་སྟོང་པ་
ཡིན། སྣང་བའི་ངོ་བོ་སྟོང་པ་སྣང་ལ་རང་བཞིན་མེད་པ་ཡིན།
ཐུགས་རྗེ་ཆེན་པོའི་སྒོམ་པ་ནི་གསལ་སྟོང་དབྱེར་མེད་ནམ་མཁའི་་
འཇའ་དང་འདྲ། སེམས་གསལ་ལ་མ་བསྒྲིབས་པ་རང་བྱུང་རང་
ཤར་ངོ་བོ་སྟོང་པ་ཡིན། ཐུགས་རྗེ་ཆེན་པོའི་སྤྱོད་པ་ནི་རིག་སྟོང་
དབྱེར་མེད་ནམ་མཁའ་ལ་ཉི་མ་ཤར་བ་དང་འདྲ། རིག་པ་སེམས་
ལ་ཅི་ཤར་བ་གང་ཡང་མ་འགགས་ཞེན་པ་མེད་པར་སྤྱོད་པ། སྤྱོད་
ཀྱང་དངོས་པོར་མི་འཛིན་སྟོང་པ་ལ་སྤྱོད། ཐུགས་རྗེ་ཆེན་པོའི་
འབྲས་བུ་ནི་བདེ་སྟོང་དབྱེར་མེད་སེམས་ཉིད་མ་བཅོས་དབྱིངས་ན་
བདེ། སྟོང་ལ་འཛིན་པ་མེད་པ་ཆུ་ཟླ་འདྲ །སྤྲོས་པའི་མཐའ་དང་
བྲལ་བས་ངོས་བཟུང་མེད། །ཡེ་ནས་རང་ལ་གནས་པས་སྒྲུབ་ཏུ་ ་
245



ལེགས་བཤད་བསྟན་བཅོས་ཕྱོགས་བསྒྲིགས།
མེད། །ཐུགས་རྗེ་ཆེན་པོའི་དམ་ཚིག་ནི། །སྟོང་ཉིད་སྙིང་རྗེའི་སྙིང་
པོ་ཅན། །རྟགས་ཀྱི་རྣམ་པ་ལྟ་བུ་ཡིས། །ཁམས་གསུམ་སེམས་ཅན་
ཐམས་ཅད་ལ། །དམིགས་པ་མེད་པའི་སྙིང་རྗེས་བཟུང་། །མཉམ་
པ་རིས་མེད་ངང་ལ་སྤྱད། །ཐུགས་རྗེ་ཆེན་པོའི་ཕྲིན་ལས་ནི། །
སངས་རྒྱས་སེམས་ཅན་གཉིས་མེད་ཀྱི། །སྙིང་རྗེ་ཞགས་པ་ལྟ་བུས་
ཟུངས། །སྟོང་པའི་མཚོན་གྱིས་སྡུག་བསྔལ་བསད། །བདེ་ཆེན་ས་
ལ་སེམས་ཅན་དྲང་། །ཐུགས་རྗེ་ཆེན་པོའི་ངོ་སྤྲོད་ཞལ་གདམས་
དྲུག་པ། སྲས་མོ་ལ་གདམས་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཚོས་སྐྱོང་བའི་
རྒྱལ་པོ་སྲོང་བཙན་སྒམ་པོས། ཐོན་མི་སམྦྷོ་ཊ་ལ་སོགས་པའི་ནང་
བློན་རྣམས་ལ། ཐུགས་རྗེ་ཆེན་པོའི་ངོ་སྤྲོད་གདམས་པ་ལ་ཕྱི་ཕ་
རོལ་ཏུ་ཕྱིན་པ་དྲུག་ལ་ངོ་སྤྲད་པ་ནི། རློམ་སེམས་མེད་པའི་སྦྱིན་པ་
བཏང་སྟེ། ནོར་བུ་རིན་པོ་ཆེ་ལ་དགོས་འདོད་འབྱུང་ཡང་རློམ་
སེམས་མེད་པ་ལྟ་བུའོ། །དྲི་མ་མེད་པའི་ཚུལ་ཁྲིམས་བསྲུང་སྟེ།
པདྨ་འདམ་ནས་སྐྱེས་ཀྱང་འདམ་གྱིས་མ་གོས་པ་ལྟ་བུའོ། །ཁོང་ཁྲོ་
མེད་པའི་བཟོད་པ་སྒོམ་སྟེ། མས་བུ་ལ་བརྩེ་བར་བྱེད་པ་ལྟ་བུའོ། །
246



ཞལ་གདམས་བཀའ་ནན་གྱི་སྐོར།
ལེ་ལོ་མེད་པའི་བརྩོན་འགྲུས་བརྩམ་སྟེ། སྐྱེས་པ་སྐྲ་ལ་མེ་ཤོར་བ་ལྟ་
བུའོ །གཡེང་བ་མེད་པའི་བསམ་གཏན་ལ་མཉམ་པར་བཞག་སྟེ།
མར་མེ་རླུང་གིས་བསྐྱོད་པ་ལྟ་བུའོ། །འཆལ་བ་མེད་པའི་ཤེས་རབ་
སྒོམ་སྟེ། གསལ་ལ་མ་བསྒྲིབས་པ་ཤེལ་གོང་ལ་ཕྱི་ནང་མེད་པ་ལྟ་
བུའོ། །དེ་ལྟར་ཕ་རོལ་ཏུ་ཕྱིན་པ་དྲུག་གིས་འགྲོ་བའི་དོན་སྤྱོད་པ་
ནི་ཐུགས་རྗེ་ཆེན་པོའི་མཛད་སྤྱོད་དོ། །ཐུགས་རྗེ་ཆེན་པོའི་རྣལ་
འབྱོར་པས། ནང་ལམ་དྲུག་ལ་ངོ་སྤྲད་པ་ནི། ཆོས་སྤྱོད་ལམ་རིམ་
ལ་བརྟེན་ནས་དེད་དཔོན་ལམ་རྒྱུས་མཁན་ལྟ་བུས་ཚོགས་ལམ་་་་་
བགྲོད། བསྐྱེད་པའི་རིམ་པ་ལ་བརྟེན་ནས་ལྷ་བཟོ་བ་ལྷ་འདྲི་བ་
ལྟ་བུས་སྦྱོར་ལམ་བགྲོད། རྫོགས་པའི་རིམ་པ་ལ་བརྟེན་ནས་མུན་
ཁུང་དུ་སྒྲོན་མེ་བཏེག་པ་ལྟ་བུས་མཐོང་ལམ་བགྲོད། གཉིས་མེད་
ཟུང་འཇུག་ལ་བརྟེན་ནས་ལུས་དང་གྲིབ་མ་ལྟ་བུས་སྒོམ་ལམ་བགྲོད།
ལྟ་སྒོམ་སྤྱོད་ལམ་ལ་བརྟེན་ནས་ནམ་མཁའ་ལ་ཉི་མ་ཤར་བ་ལྟ་བུས་
མཐར་ཕྱིན་པའི་ལམ་བགྲོད། ལྟ་སྒོམ་སྤྱོད་པ་ཟུང་འཇུག་གསུམ་
ལ་བརྟེན་ནས་བར་སྣང་ལ་ཉི་མ་ཤར་བ་ལྟ་བུས་མི་སློབ་པའི་ལམ་་
བགྲོད། ཐུགས་རྗེ་ཆེན་པོའི་རྣལ་འབྱོར་པས། གསང་བ་ལྟ་སྒོམ་
247



ལེགས་བཤད་བསྟན་བཅོས་ཕྱོགས་བསྒྲིགས།
གྱི་དོན་དྲུག་ལ་ངོ་སྤྲད་པ་ནི། ཐུགས་རྗེ་ཆེན་པོའི་ལྟ་བའི་དུས་ན་
ཕྱོགས་འཛིན་མེད་དེ་ཀུན་ལ་ཁྱབ་པ་ནམ་མཁའ་ལྟ་བུའོ། །ཐུགས་
རྗེ་ཆེན་པོའི་སྒོམ་པའི་དུས་ན་སེམས་ཉིད་ཆོས་ཉིད་ལ་གསལ་འགྲིབ་
མེད་དེ་ཉི་མ་ལྟ་བུའོ། །ཐུགས་རྗེ་ཆེན་པོའི་སྤྱོད་པའི་དུས་ན་ཉམ་
ང་བ་དང་བག་ཚ་བ་མེད་པས་སེང་གེ་ལྟ་བུའོ། །ཐུགས་རྗེ་ཆེན་
པོའི་འབྲས་བུའི་དུས་ན་རེ་དོགས་མེད་པ་རིན་པོ་ཆེ་ལྟ་བུའོ། །
ཐུགས་རྗེ་ཆེན་པོའི་དམ་ཚིག་གི་དུས་ན་དྲི་མ་མེད་པ་ཤེལ་གོང་ལྟ་་
བུའོ། །ཐུགས་རྗེ་ཆེན་པོའི་འགྲོ་དོན་གྱི་དུས་ན་རྒྱུན་ཆད་མེད་དེ་ཆུ་
བོ་ལྟ་བུའོ། །དེ་ལྟར་ཕ་རོལ་ཏུ་ཕྱིན་པ་དྲུག་གི་སྒོར་ཞུགས། ལམ་
དྲུག་མ་ནོར་བར་བསྐྱེད། ལྟ་སྒོམ་གྱི་དོན་དྲུག་མ་ནོར་བར་ཉམས་
སུ་བླངས། སྙིང་པོ། ཨོཾ་མ་ཎི་པདྨེ་ཧཱུྃ་ཞེས་པ་འབྲུ་དྲུག་བཟླས་པས།
ཐུགས་རྗེ་ཆེན་པོའི་ཞལ་མཐོང་། དངོས་གྲུབ་ཐོབ་པར་གདོན་མི་
ཟའོ་ཞེས་གདམས་པས་ནང་འཁོར་བ་རྣམས་དགའ་མགུ་ཡི་རངས་
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས། ཕྱི་བློན་རྣམས་ལ་གདམས་པའི་ངོ་
248



ཞལ་གདམས་བཀའ་ནན་གྱི་སྐོར། །
སྤྲོད་ལ། ཐུགས་རྗེ་ཆེན་པོ་སྒོམ་པའི་རྣལ་འབྱོར་པས། དང་པོ་
སྦྱོར་བ་བྱང་ཆུབ་ཀྱི་སེམས་ཀྱིས་ཟིན་པ་སེམས་ཅན་ཐམས་ཅད་ལ་
སྙིང་རྗེ་བུ་གཅིག་པའི་མ་ལྟ་བུའི་སེམས་བསྐྱེད། སྙིང་བརྩེ་བས་
སེམས་ཅན་སྙིང་ཕུགས་སུ་བཞུགས། བར་དུ་དངོས་གཞི་ལྷ་བསྒོམ་
པ་ནི། ཐུགས་རྗེ་ཆེན་པོའི་སྐུ་རྨི་ལམ་ལྟ་བུ་སྣང་ལ་རང་བཞིན་མེད་
པ་གསལ་ལ་རྟོག་པ་མེད་པ་སྒོམ། མཇུག་མི་རྟོག་པས་རྒྱས་གདབ་
པ་ནི། མེ་ལོང་ལ་ཧས་བཏབ་པ་འདུས་པ་ལྟར་རིམ་པར་བསྡུས་ཏེ་
མི་དམིགས་པ་སྟོང་པས་རྒྱས་གདབ། སྤྱོད་པ་རྒྱུན་གྱི་ཏིང་ངེ་
འཛིན་ཆུ་འབབ་པ་ལྟ་བུ་རྒྱུན་ཆད་མེད་པར་ཉམས་སུ་བླང་། དམ་
ཚིག་དྲི་མ་མེད་པ་ཤེལ་གོང་ལྟ་བུར་རང་རིག་དྲི་མ་མེད་པ་དྲང་་་་
པོར་བསྲང་། རེ་བ་མེད་པའི་སྨོན་ལམ་བུ་ལོན་ཁྱེར་བ་ཐག་ཆོད་པ་
ལྟར་རྒྱས་གདབ་བོ། །བླ་མ་མགོ་བོའི་ཐོད་བཞིན་ཁུར་ལ་གསོལ་བ་
གདབ། ཡི་དམ་སྙིང་གི་དཀྱིལ་དུ་བསྒོམས་ལ་རང་གི་སྲོག་བཞིན་
དུ་བཙས་ལ་སྒྲུབ། སྙིང་པོ། ཨོཾ་མ་ཎི་པདྨེ་ཧཱུཾ་ཞེས་ཆུ་བོ་རྒྱུན་གྱི་
ཏིང་ངེ་འཛིན་བར་མཚམས་མེད་པར་བཟླས། གསོལ་བ་མ་ལ་བུས་
འབོད་པ་ལྟར་གུས་པར་དུང་ང་གདབ། གཏོར་ཚོགས་རི་ལྟར་
249



-
=
ལེགས་བཤད་བསྟན་བཅོས་ཕྱོགས་བསྒྲིགས།
སྤུངས་ལ་མཁའ་འགྲོ་ཆོས་སྐྱོང་མཆོད། སྙིང་རྗེས་སེམས་ཅན་བུ་
ལྟར་བཟུང་ལ་སྟོང་པ་ནམ་མཁའི་དཀྱིལ་ལྟར་རྒྱས་གདབ། ཐུགས་
རྗེ་ཆེན་པོ་ཉམས་སུ་ལེན་པའི་རྣལ་འབྱོར་པ། སློབ་དཔོན་བྱེད་
ཅིང་སློབ་མ་གསོ་བས་ཕ་མས་བུ་ཚ་གསོ་བ་ལྟར་བསླབ། བདེ་བར་
གཤེགས་པའི་སྙིང་པོས་འགྲོ་བ་ཡོངས་ལ་ཁྱབ་པས། སྟོང་པ་དང་
སྙིང་རྗེ་དབྱེར་མེད་དུ་རྒྱུད་ལ་སྒོམ་དུ་གཞུག སེམས་ཅན་ཀུན་གྱི་
དོན་དུ་ཡིད་བཞིན་གྱི་ནོར་བུ་ལྟ་བུར་རློམ་སེམས་མེད་པར་འགྲོ་་་་
དོན་བྱ། སེམས་ཅན་ཐམས་ཅད་ཀྱིས་ཕ་མེས་བུ་ཚ་ཉེ་འབྲེལ་མ་
བྱས་པ་མེད་པས། ཀུན་ལ་ཉི་མ་ལྟ་བུར་སྙིང་རྗེ་སྙོམས་པར་བྱ།
སྙིང་པོ། ཨོཾ་མ་ཎི་པདྨེ་ཧཱུཾ་ཞེས་པས་འགྲོ་དྲུག་སྒྲིབ་པ་སྦྱོང་བ་ཡིན་
པས་བ་མོ་ལ་ཉི་མ་ཤར་བ་ལྟ་བུར་བཟླས། ཐུགས་རྗེ་ཆེན་པོའི་སྤྱོད་
པས་འགྲོ་བ་ལ་བུ་བཞིན་བརྩེ་བར་བྱའོ། །ཕྱི་བློན་རྣམས་ལ་གདམས་
པའོ། །སྤྱི། །ཞལ་གདམས་བརྒྱད་པོ་དེ་ངོ་སྤྲོད་དུ་གདམས་པའི་
སྐོར་ཡིན་ནོ། །
༄༅། །ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །
ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་སྒམ་པོས། ཡབ་ཡུམ་
250



ཞལ་གདམས་བཀའ་ནན་གྱི་སྐོར། །
གཉིས་ལ་འཁོར་བའི་ཉེས་དམིགས་སུ་གདམས་པ། ཡབ་ཡུམ་ལགས་
འཁོར་བར་སྐྱེས་པའི་རྟིང་ལ་བདེ་བ་མེད་པས། ཁམས་གསུམ་འགྲོ་
དྲུག་གི་སེམས་ཅན་འཁོར་བ་ལས་མི་ཐར་ཞིང་དབྱུང་དཀའ་བས།
རྒྱ་མཚོ་ཆེན་པོར་བྱེད་པ་ལྟ་བུ། དེ་ལས་ཐར་པར་བྱེད་པའི་གྲུ་ལྟ་
བུ་ནི་ལྷ་ཐུགས་རྗེ་ཆེན་པོ། སྔགས་ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་
དྲུག་པ་འདི་ཡིན་པས་འཁོར་བའི་ཆུ་བོ་ལས་ཐར་པར་འདོད་པས་
ཐུགས་རྗེ་ཆེན་པོ་ལ་བརྟེན་ཅིག ཁམས་གསུམ་གྱི་སེམས་ཅན་
འདོད་སྲེད་ཀྱི་གླིང་དུ་ཆུད་པ་ནི། ཚོང་པ་ཟོང་ཟད་འཕྱེས་པས་
སྲིན་མོའི་གླིང་དུ་ཆུད་པ་ལྟ་བུ། དེ་ལས་ཐར་པར་བྱེད་པའི་མགོན་
ནི་རྟའི་རྒྱལ་པོ་སྤྲིན་གྱི་ཤུགས་ཅན་ལྟ་བུ་ལྷ་ཐུགས་རྗེ་ཆེན་པོ་ཡིན་་
ནོ། །དེ་ལས་གྲོལ་བར་འདོད་པའི་བློས་སྲིན་མོ་དང་བུ་ལ་མ་ཆགས་
པ་ལྟ་བུ། ད་ལྟ་གྲོགས་དང་བུ་ཚ་ལ་མ་ཆགས་པར་བྱའོ། །རྟའི་
རྒྱལ་པོ་ལ་འཇུས་ན་འགྲོ་བ་ལྟ་བུ། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་
དྲུག་པ་འདི་ཡིན་ནོ། །འཁོར་བའི་བསླུ་བྲིད་གང་ལ་ཡང་མ་ཆགས་
པར་བྱའོ། །ཁམས་གསུམ་གྱི་སེམས་ཅན་སྐྱེ་རྒ་ན་འཆིའི་སྡུག་བསྔལ་
གྱིས་སྦྱངས་ནས་གར་འགྲོ་ཆ་མེད་པ་ནི། ལམ་ཆ་མེད་འཇིགས་པ་
251



ལེགས་བཤད་བསྟན་བཅོས་ཕྱོགས་བསྒྲིགས།
ཆེན་པོ་ཡོད་པ་ལྟ་བུའོ། །དེ་ལས་སྐྱོབ་པར་བྱེད་པ་མི་འཇིགས་པའི་
སྐྱེལ་མ་ལྟ་བུ་ནི། ལྷ་ཐུགས་རྗེ་ཆེན་པོ་ཡིན་ནོ། །ལམ་མ་ནོར་བར་
བྱེད་པའི་ལམ་རྒྱུས་མཁན་ལྟ་བུ། རིགས་དྲུག་གི་སྐྱེ་སྒོ་གཅོད་པར་
བྱེད་པ་བྱང་ཆུབ་ཀྱི་ལམ་སྣ་འདྲེན་པར་བྱེད་པའི་ཐབས་ནི། ཨོཾ་མ་
ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཡིན་པས་སྙིང་པོ་འབད་པ་་
དྲག་པོས་བཟླ་བར་བྱའོ། །ཁམས་གསུམ་གྱི་སེམས་ཅན་རྣམས་
འཁོར་བའི་གནས་ནས་ཐོན་པར་དཀའ་བ་ནི། བཙོན་དོང་དུ་
བཅུག་ནས་བཙོན་རྫིས་བསྲུང་བ་ལྟ་བུ། དེ་ལས་སྐྱོབ་པར་བྱེད་
ཅིང་བཙོན་བསླུ་བའི་བདག་པོ་ལྟ་བུ་ནི། ལྷ་ཐུགས་རྗེ་ཆེན་པོ་ཡིན་
ནོ། །བཙོན་གྱི་བསླུད་མ་གཞལ་ནས་བཙོན་ཐར་པར་བྱེད་པ་ལྟ་བུ་
ནི། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཡིན་པས། འདི་
དུས་རྒྱུན་དུ་ཉམས་སུ་བླང་བར་བྱའོ། །ཁམས་གསུམ་གྱི་སེམས་
ཅན་ཐམས་ཅད་འཁོར་བའི་གནས་ནི་ཉོན་མོངས་པའི་སྡུག་བསྔལ་
གྱིས་ཟིན་པ་ནི། བཅོང་ནད་དྲག་པོས་ཟིན་པ་ལྟར་ཤིན་ཏུ་འཚོ་
དཀའོ། །ནད་དེས་ཟིན་པ་གསོ་བར་བྱེད་པའི་སྨན་པ་མཁས་པ་ལྟ་
བུ་ནི། ལྷ་ཐུགས་རྗེ་ཆེན་པོ་ཡིན་ནོ། །ནད་དེ་གསོ་བར་བྱེད་པའི་
༡65



ཞལ་གདམས་བཀའ་ནན་གྱི་སྐོར།
སྨན་ལྟ་བུ་ནི། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཡིན་ནོ། །
འདི་ཉམས་སུ་བླངས་པས་འཁོར་བའི་གཅོང་རྙིང་གི་ནད། བླ་ན་
མེད་པའི་བྱང་ཆུབ་ཏུ་འཚོ་བར་བྱེད་པ་འདི་ཡིན་ནོ། །ཁམས་
གསུམ་འཁོར་བའི་སེམས་ཅན་རྣམས་གཡང་ས་ཆེན་པོར་ལྷུང་བ་ལྟ་
བུའོ། །གཡང་སར་ལྟུང་བའི་དཔྱང་ཐག་འདྲེན་མི་ལྟ་བུ་ནི། ལྷ་
ཐུགས་རྗེ་ཆེན་པོ་ཡིན་ནོ། །འཁོར་བའི་གཡང་ས་ལས་ཐར་པ་བྱང་
ཆུབ་ཀྱི་ལམ་སྣ་འདྲེན་པའི་དཔྱང་ཐག་ལྟ་བུ་ནི། ཨོཾ་མ་ཎི་པདྨེ་ཧཱུྃ་
ཞེས་པའི་ཡི་གེ་དྲུག་པ་འདི་ཡིན་པས། བཟླ་བར་བྱ། བསྒྲུབ་པར་
བྱ། རྗེ་ཡབ་ཡུམ་ལགས། འཁོར་བའི་གནས་ནས་ས་བདག་རྒྱལ་
པོར་སྐྱེས་ཀྱང་བདེ་བ་མེད། འཁོར་ལོས་སྒྱུར་བའི་རྒྱལ་པོར་སྐྱེས་
ཀྱང་རྒྱལ་སྲིད་སྣ་བདུན་བཞག་ནས་འགྲོ། འཁོར་བའི་རྒྱལ་སྲིད་
མངའ་ཐང་ལོངས་སྤྱོད་ཐམས་ཅད་བསླུ་བྲིད་བྱེད་པའི་སྒྱུ་མ་ཡིན།
ཐུགས་རྗེ་ཆེན་པོའི་ཆོས་ལ་སྦྱངས་ན་འདི་བདེ་ཕྱི་མར་བྱང་ཆུབ་་་་
ཐོབ། ཡབ་ཡུམ་ལ་གདམས་པ་འཁོར་བའི་ཉེས་དམིགས་ཀྱི་ཞལ་
གདམས་སོ། །ཀྐི ། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
253



ལེགས་བཤད་བསྟན་བཅོས་ཕྱོགས་བསྒྲིགས།
རྒྱལ་པོ་སྲོང་བཙན་སྒམ་པོས་སྲས་པོ་ལ་གདམས་པ། རྒྱལ་བུ་ལྷ་
སྲས་ཉོན་ཅིག རྒྱལ་སྲིད་ཆོས་ཀྱིས་མ་བཟུང་ན། །འཇིག་རྟེན་
རྒྱལ་སྲིད་ངན་སོང་འཁོར་བའི་རྒྱུ། །ཚེ་འདིའི་རྒྱལ་སྲིད་ཆོས་དང་
ཅི་མཐུན་གྱིས། །སློབ་དཔོན་ཞབས་འདེགས་དཀའ་ལ་འབྲི་འདོན་
གྱིས། །ཕྱི་འཁོར་ཞི་བས་བསྐྱངས་ལ་ནང་འཁོར་ཟས་ཀྱིས་སྐྱོངས། །
གཅེན་གཅུང་བཀའ་ལ་བཏགས་ཤིང་ཡབ་མེས་གདན་ས་ཟུངས། །
ལྷ་རུ་དཀོན་མཆོག་མཆོད་ལ་གྲོས་ཕུགས་ཆོས་ལ་གཏོད། །རོང་
དོན་བྱང་ཆུབ་སྒྲུབ་ཅིང་གཞན་དོན་ཆོས་ལ་གཟུད། །དགེ་བའི་
ལས་ཀ་སྒྲུབ་ཅིང་སྡིག་པའི་ལས་ཀ་སྤོངས། །སྐྱེ་ཤིས་འཇིགས་པའི་
སྐྱེལ་མ་ཐུགས་རྗེ་ཆེན་པོ་ཚོལ། །འགྲོ་དྲུག་སྐྱེ་གནས་སྤོང་བའི་ཡི་གེ་
དྲུག་པ་ཟློས། །རིགས་དྲུག་གཡང་ས་བཅད་ནས་དེ་ཡི་སྐྱེ་སྒོ་ཁེགས། །
མཐོ་རིས་སྐས་ལ་འཛེག་པའི་དགེ་བཅུ་དང་དུ་ལོངས། །ངན་སོང་
གཡང་སར་འཁོར་བའི་མི་དགེ་བཅུ་པོ་སྤོངས། །དལ་འབྱོར་མི་
ལུས་ཐོབ་པ་ཆུད་མ་གསན། །མངའ་ཐང་ལོངས་སྤྱོད་རྒྱུས་ཀྱང་
བཞག་ནས་སྟོང་པར་འགྲོ་བས་བླ་མ་དཀོན་མཆོག་མཆོད། །སྦྱིན་
པ་སྔར་བཏང་སྔོན་ན་སྡོད་པས་ཕྱི་མའི་དོན་དུ་སྦྱིན་སོགས་འབད་
254



ཞལ་གདམས་བཀའ་ནན་གྱི་སྐོར།
པ་བསྐྱེད། །རྒྱལ་སྲིད་མཐའ་རུ་རྒྱས་ཀྱང་ཤི་བའི་ནངས་པར་
གཅིག་པུར་འགྲོ་བས་ཐུགས་རྗེ་ཆེན་པོ་སྒྲུབས། །ཕོ་བྲང་གནས་
ཁང་བཟང་ཡང་གཏན་དུ་བསྡད་དབང་མེད་པས་ཞིང་ཁམས་དག་
པར་སྦྱོངས། །རྒྱལ་ཁྲིམས་དམ་པར་བསྡམས་ཀྱང་སྡིག་དང་ངན་
སོང་རྒྱུ་ཡིན་ཆོས་ཁྲིམས་བདེ་ལ་ཁོད། །མི་ངན་ཁ་ཐབས་མི་བཏང་
རྒྱལ་སྲིད་ཆོས་དང་བསྟུན་ལ་བཅའ། །ལྟ་བ་ཆོས་ཉིད་གདེངས་
ཀྱིས་ཟིན་པས་སྣང་བ་ཟིལ་གྱིས་གནོན། །སྒོམ་པ་གསལ་སྟོང་
ཉམས་ཀྱིས་ཟིན་པས་གསལ་བཏང་སྦྱང་། །སྤྱོད་པ་སྙིང་རྗེས་ཟིན་
པས་ཀུན་ལ་བུ་བཞིན་བྱ། །འབྲས་བུ་འདོད་པས་མི་སྒྲུབ་སངས་
རྒྱས་ཞར་ལ་འབྱུང༌། །དམ་ཚིག་གཞུང་བཞིན་བསྲུངས་ལ་རང་
སེམས་གཙང་སར་ཐོན། །འགྲོ་དོན་ཕྱོགས་མེད་བྱས་ལ་ཆོས་དང་
ཅི་མཐུན་གྱིས། །དེ་ལྟར་བྱས་ན་ཡབ་ཀྱི་གདུང་འཛིན་ལྷ་སྲས་ཡིན། །
ཆོས་དང་མཐུན་པས་ཆོས་སྐྱོང་རྒྱལ་པོ་ཆེན་པོ་ཡིན། །འཇིག་རྟེན་
དྲེགས་ཆོས་རྒྱལ་པོ་ངན་སོང་སྣ་འདྲེན་ཡིན། །རྒྱལ་སྲིད་མངའ་
ཐང་ལྡན་ཡང་དམྱལ་བའི་དེད་དཔོན་ཡིན། །དཀོར་ནོར་ལོངས་
སྤྱོད་ལྡན་ཡང་འཁོར་བའི་ཡི་དྭགས་ཡིན། །ཤེས་རིག་གྲོས་ལ་མཁས་
255



ལེགས་བཤད་བསྟན་བཅོས་ཕྱོགས་བསྒྲིགས།
ཀྱང་བྱོལ་སོང་སེམས་ཅན་ཡིན། །རྒྱལ་པོ་ཆེན་པོ་ཡིན་ཡང་འཁོར་
བའི་དེད་དཔོན་ཡིན། །ཡབ་ཀྱི་བཀའ་ལ་གསོན་ལ་ཆོས་སྐྱོང་རྒྱལ་
པོ་གྱིས། །ཆོས་ཀྱི་རྒྱལ་པོར་འགྱུར་བར་ཐེ་ཚོམ་མེད། །ལྷ་སྲས་
རྒྱལ་བུ་ཐུགས་ལ་དེ་ལྟར་ཞོག །ལྷ་སྲས་རྒྱལ་བུ་ལ་གདམས་པ།
རྒྱལ་སྲིད་ཆོས་དང་བསྟུན་ཅིག་པའི་ཞལ་གདམས་སོ། །ཨཱི །། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས། ལྷ་གཅིག་སྲས་མོ་ལ་གདམས་པ།
ཁྲོམ་པ་རྒྱན་ཉོན་ཅིག བུད་མེད་ལྷ་ལྕམ་དུ་སྐྱེས་ཀྱང་ཆོས་མེད་ན་
འབངས་མོ་དང་འདྲ། རང་རིག་བྱང་ཆུབ་སེམས་སུ་མ་ཤེས་ན། །
རིག་པ་སྦྱིན་ལ་བཀྲ་ཡང་ལྐུགས་མ་ཡིན། །རང་གསལ་སེམས་ཉིད་བྱ་
ར་མ་བྱས་ན། །ལུས་ལ་བྱི་དོར་བྱས་ཀྱང་བྱི་ལའི་ཁྲུས་དང་འདྲ། །
ཡོ་བྱད་ཡོད་ཀྱང་སྦྱིན་པ་མ་བཏང་ན། གཏེར་བསྲུངས་འདྲ་སྟེ་
རང་ལ་ཕན་མི་འགྱུར། །ཚེ་འདི་ཡུན་ཐུང་ལོང་མེད་ཆོས་ལ་གཞོལ། }
བསགས་པ་བསྡུས་པས་སྦྱིན་པ་ཅི་གྲུབ་ཐོངས། །མི་ལུས་སྟོང་ལོག་
མ་བྱེད་ཚུལ་ཁྲིམས་གཙང་མར་སྲུངས། །སེམས་ཉིད་ནོར་བུ་རིན་
ཆེན་ཆུད་མ་གསན། །སེམས་ཉིད་སྟོང་གསལ་རང་བྱུང་ཡེ་ཤེས་
256



ཞལ་གདམས་བཀའ་ནན་གྱི་སྐོར། །
སྒོམས། །དེ་ལྟར་ནུས་ན་འདི་བདེ་ཕྱི་མ་སྐྱིད། །དེ་ལྟར་མ་ནུས་
སྡིག་གྲོགས་ཁྱོ་མ་འདོད། །ཁྱོ་བཟང་ཇི་ལྟར་བྱས་ཀྱང་མགུར་མི་
བཏུབ། །ཁྱོ་ངན་བྱུར་གྱི་གདོས་ཐག་སྐྱོང་བ་དཀའ། །ཕ་མས་
དཀའ་ལས་བྱས་ཀྱང་བུ་རྣམས་ཚིམ་པ་མེད། །རྒས་ན་མི་འདོད་
ཁོང་གི་ཉེས་སྐྱོན་བརྗོད། །ལུས་ལ་གཅེས་པར་བཟུང་ཡང་བྲལ་
ནས་ཕྱི་རུ་ལུས། །གསེར་གཡུའི་རྒྱན་གྱིས་སྤྲས་ཀྱང་མི་གཙང་རང་
བཞིན་ཡིན། །དར་ཟབ་རེ་ཕྲུག་གྱོན་ཡང་ཕུང་པོ་གཡར་པོ་ཡིན། །
ནོར་རྫས་ཅི་ཙམ་བསགས་ཀྱང་འཆི་ཚེ་ལག་སྟོང་འགྲོ། །བུད་མེད་
ལས་ཀ་ཟིན་མེད་འཕྲོ་རུ་ལུས། །བུ་ཁྱོ་འཁོར་འདབ་རྒྱས་ཀྱང་འཆི་
ཚེ་གཅིག་པུར་འགྲོ། །འདི་ཕྱི་གཉིས་ཀའི་མགོན་སྐྱབས་དང་བརྟེན་
ས་ལྟ་ཐུགས་རྗེ་ཆེན་པོ་མིན་པ་གཞན་གྱིས་མི་ཕན་པས་གསོལ་བ་་་
ཐོབ་ཅིག འཛད་པ་མེད་པའི་ལོང་གཏམ་ལ་མཐའ་ཐུག་པ་མེད་
པས། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་ཟློས། སྡིག་སྒྲིབ་
ཐམས་ཅད་ཟད་ནས་བླ་ན་མེད་པའི་བྱང་ཆུབ་ཐོབ། རྣམ་རྟོག་
དུག་ལྔ་ལ་ཟད་པ་མེད་པས་ཐ་མལ་ཤེས་པ་རང་དགར་མི་བཏང་་་
རང་ཤར་རང་གྲོལ་གྱི་ངང་ལ་ཞོག ཚེ་འདི་མཐར་ཕྱིན་ཀྱང་ཡུད་
257



ལེགས་བཤད་བསྟན་བཅོས་ཕྱོགས་བསྒྲིགས།
ཙམ་ཡིན། ཕྱི་མ་ལ་མཐའ་མེད་པས་ད་རེས་ཀྱི་མི་ལུས་འདི་ལ་
འཁོར་བའི་གདོས་ཐག་ཆོད་ཅིག ཆོས་ཀྱང་ཐུགས་རྗེ་ཆེན་པོ་བྱིན་
རླབས་ཆེ་ལ་སྒྲུབ་ཐག་ཉེ་བས། བརྩོན་འགྲུས་བསྐྱེད་ལ་དད་གུས་
མོས་པས་སྒྲུབས། དེ་ལྟར་བྱས་ན་བུད་མེད་ཡིན་ཡང་བློ་ལྡན་སྐལ་
ལྡན་ཡིན་པས། འདིར་བདེ་ཕྱི་མར་བྱང་ཆུབ་ཐོབ་པར་འགྱུར་རོ། །
ལྷ་ལྕམ་གསོན་མཛོད་ཅིག བུད་མེད་དུ་སྐྱེས་ནས་ཆོས་མ་དྲན་པ་
རྣམས་མིའི་ལུས་ལ་བྱོལ་སོང་གི་སེམས་ཡིན། ཁོང་གྲིམས་ཅོལ་ཆུང་
ཆོས་མེད་གཡས་ཆུང་མདོ་མེད་ཡིན། །མཛངས་བཀྲག་ལྡན་ཡང་
ཆོས་མེད་རང་མདོ་ཤོར་བ་ཡིན། །བུ་མང་དཔལ་དུ་ཆེ་ཡང་ཆོས་
མེད་རབས་ཆད་ནག་མོ་ཡིན། །ཟས་འབྲས་གོས་འབྲས་བཟང་ཡང་
ཆོས་མེད་ལག་འབྲས་ངན་པ་ལག་སྟོང་ཡིན། །འཕྲལ་དུ་ཟས་ལ་
ཡེངས་ཀྱང་ཆོས་མེད་རང་མདོ་ཤོར་བ་ཡིན། །ཆོས་དང་ལྡན་ན་
བུད་མེད་མཛངས་བཀྲག་ལྡན་པ་ཡིན་ནོ། །དུས་ད་རེས་རང་མདོ་
ཕུལ་པར་མ་བཏང་། ལྷ་གཅིག་ཁྲོམ་པ་རྒྱན་ལ་ཞལ་ཆེམས་སུ་
བཞག་པའོ། །སྤྱི ། །
ཨོཾ་མ་ཎི་པདྨེ་ཧཱུཾ། ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས།
258



ཞལ་གདམས་བཀའ་ནན་གྱི་སྐོར།
ཇོ་མོ་བལ་མོ་བཟའ་ཁྲི་བཙུན་ལ། ཐུགས་དམ་བཀའ་རྒྱས་བཏབ་
པ། བལ་མོ་བཟའཆོས་ཉིད་བྱང་ཆུབ་ཀྱི་སེམས་སྐྱེ་བ་མེད་པའི་
དོན་ཅིག་མ་རྟོགས་ན། གཟུགས་བྱད་སྐྱེ་འབྲས་ལེགས་ཀྱང་ཕུང་པོ་
བོར་ནས་འཆི་བ་ཡིན་པས། རང་རིག་རང་གསལ་འབྲལ་མེད་
སྒོམས། རིག་པ་དྲི་མེད་རང་ཤར་རྒྱུད་ལ་མ་སྐྱེས་ན། བུ་ཚ་རྒྱལ་
བུ་མངའ་ཐང་རྒྱས་ཀྱང་རང་རེ་འགབ་བཅད་འཁོར་བར་འཁྱམས་
པས། རྣམ་རྟོག་དུག་ལྔ་རང་ཤར་རང་གྲོལ་རྒྱ་ཡིས་ཐོབ། ཆོས་
ཉིད་ཡངས་པའི་དོན་ཅིག་རང་ལ་མ་རྙེད་ན། འཇིག་རྟེན་ཁང་
ཁྱིམ་ཡུལ་ཞིང་བཞག་ནས་སྟོང་པར་འགྲོ་བས། རང་སེམས་སངས་
རྒྱས་ཀྱི་ཞིང་ཁམས་དག་པར་སྦྱོངས་ཤིག རང་སེམས་ནོར་བུ་རང་
ལ་མ་རྙེད་ན། ལོངས་སྤྱོད་ཟས་ནོར་ཕྱུག་ཀྱང་སེར་སྣའི་རྒྱུ་ཡིན།
སེམས་ཉིད་རང་བྱུང་རྒྱུན་ཆད་མེད་པར་སྤྱོད། སྣང་བ་རང་གྲོལ་
ཞིང་ཁམས་དག་པར་མ་ཤེས་ན། མངའ་རིས་རྒྱལ་སྲིད་ཐམས་ཅད་
བདུད་ཀྱི་ལས་ཡིན། འཇིག་རྟེན་ཁམས་ཀུན་ཐུགས་རྗེ་ཆེན་པོའི་
ཞིང་དུ་སྦྱོངས། རང་སེམས་རང་ཤར་ཡེངས་མེད་ངང་ལ་མ་བསྡད་
ན། འཇིག་རྟེན་ཟང་ཟིང་བྱིས་པའི་རྩེད་མོ་ཡིན་པས། རང་ཤར་
259



ལེགས་བཤད་བསྟན་བཅོས་ཕྱོགས་བསྒྲིགས།
སེམས་ཀྱི་ལྟད་མོ་མ་ཡེངས་པར་ལྟོས། རྣམ་རྟོག་དུག་ལྔ་སྐྱེ་མེད་
ངང་དུ་མ་བཅོམ་ན། ང་བདག་ཕྱོགས་རིས་དག་ལ་ཟད་པ་མེད་
པས། དུག་ལྔ་རྣམ་རྟོག་གནས་སུ་ཆོམས་ལ་རང་གྲོལ་དུ་ཐོངས
རིག་པ་འཛིན་མེད་ཕྱོགས་མེད་ངང་ལ་མ་བཞག་ན། ཕྱོགས་འཛིན་
ལྟ་བ་འདོད་པས་འཆིང་བས། ལྟ་བ་ཞེ་འདོད་སྤངས་ལ་ཕྱོགས་
མེད་མཐའ་བྲལ་ལྟོས། རང་གསལ་འཛིན་མེད་ངང་ལ་མ་བཞག་ན།
བློ་སྒོམ་སེམས་འཛིན་རིག་པ་བཙོན་དུ་འཛིན་པས་གསལ་སྟོང་་་་་་
ཡེངས་མེད་སྒོམས། རང་གྲོལ་རྩོལ་མེད་ངང་དུ་མ་བཞག་ན།
ཚུལ་འཆོས་ལོ་འདོད་སྡིག་སྒྲིབ་མ་ཚོར་བར་སོགས་པས་ཤུགས་་་་་
འབྱུང་འགག་མེད་ཆོད། ཡེ་ནས་སྐུ་གསུམ་རང་ངོ་མ་ཤེས་ན།
རྩོལ་སྒྲུབ་འབྲས་བུ་འདོད་པས་འཆིང་བ་རང་སེམས་སངས་རྒྱས་་་
ཡིན་པར་རྟོགས། རང་སེམས་རང་དག་གཙང་མར་མ་ཤེས་ན།
དམ་ཚིག་བསྲུང་མཚམས་མ་ཤེས་ཉམས་པ་ཡིན་པས་སྒྱུ་མེད་ཟོལ་་
ཐོག་སྤོངས། རང་ཉིད་ཐུགས་རྗེ་ཆེན་པོར་མ་ཤེས་ན་གཞན་ནས་
བསྒྲུབས་པས་མི་འགྲུབ་རང་ཉིད་ལྷ་རུ་ཤེས་པར་གྱིས། སྙིང་པོ་
གསལ་དག་རང་སྒྲར་མ་ཤེས་ན། །བཟླས་བརྗོད་མི་ཚིག་འདྲེས་
260



ཞལ་གདམས་བཀའ་ནན་གྱི་སྐོར་
པས་མི་འགྲུབ་པས། ཨོཾ་མ་ཎི་པདྨེ་ཧཱུཾ། ཡི་གེ་དྲུག་པ་རྡོ་རྗེའི་
བཟླས་པ་གྱིས། འཁོར་བ་སྤངས་པས་མི་སྤོང་གྲོལ་བར་དཀའ་བས།
ཐུགས་རྗེ་ཆེན་པོ་བསྒྲུབས་ན་གྲོལ་བས། ཨོཾ་མ་ཎི་པདྨེ་ཧཱུཾ་ཞེས་པ་
ཟློས། ངའི་སྙིང་གཏམ་ཡིན་པས་བལ་མོ་བཟའ་སྙིང་ལ་ཆོངས།
གཞན་ལ་མ་སྟོན་དང་དུ་ལོངས། འཁོར་བ་རང་གྲོལ་བྱང་ཆུབ་
ལམ་ལ་འགྲོ་ཞེས་གདམས་སོ། །རྗེའི་ཐུགས་དམ་བཀའ་རྒྱུའི་སྐོར་
ཨོཾ་མ་ཎི་པདྨེ་ཧཱུཾ། ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས།
ཇོ་མོ་རྒྱ་མོ་བཟའ་ཀོང་ཇོ་ལ་གསང་གཏམ་གལ་ཆེན་གདམས་པ།
ལྷ་གཅིག་ཀོང་ཇོ་དང་པོ་སྐྱེས་ལས་ཆེ། མི་ལུས་གཙང་མ་ཐོབ་ནས་
ཆོས་མེད་པ་མི་ཚེ་སྟོང་ལོག་བྱེད་པ་ཡིན་པས། སྐྱེ་མེད་སེམས་ཀྱི་
རང་བཞིན་རྟོགས་པ་གལ་ཆེ། བར་དུ་དར་ལ་བབ་ལས་ཆེ།
གཞོན་ཚེ་ཆོས་མ་དྲན་པ་སྨྱོན་པ་སྨྱོན་མ་དྲན་པ་མ་རྙེད་པ་ཡིན་པས།
རང་སེམས་རང་གིས་ངོ་ཤེས་པར་བྱས་ལ་ཉམས་སུ་བླང་བ་གལ་ཆེ།
ཐ་མ་རྒས་ལས་ཆེ། རྒས་ཁར་ཆོས་མེད་པ་ཁོང་ན་སྙིང་མེད་པ་ཡིན་
པ། ཆོས་ཉིད་གསལ་སྟོང་རྒྱུད་ལ་བརྟེན་པ་གལ་ཆེ། ཚེ་ཟད་འཆི་
261



ལེགས་བཤད་བསྟན་བཅོས་ཕྱོགས་བསྒྲིགས།
ལས་ཆེ། འཆི་ཁར་ཆོས་དང་མ་འགྲོགས་ན་མདོ་མེད་སྡིག་པ་ཁུར་
བའི་ཐེག་པ་ཅན་ཡིན་པས། ཆོས་སྐུ་འཆི་མེད་རྟོགས་ནས་འདུ་
འབྲལ་མེད་པ་གལ་ཆེ། ཕ་མ་དྲིན་ཅན་དང་འབྲལ་ལས་ཆེ། གུས་
པས་སྲི་ཞུ་བསྐྱེད་ནས་ཤི་ན་ངན་སོང་གནས་ནས་འདོན་པ་གལ་ཆེ།
གཏན་གྲོགས་འདུས་ནས་འབྲལ་ལས་ཆེ། གྲོགས་དང་འཐབ་རྩོད་
མེད་པར་རང་རིག་ཡེ་ཤེས་གྲོགས་དང་འགྲོགས་ནས་འགྲོ་བ་གལ་ཆེ།
བུ་ཚ་གསོས་ཕོག་ནས་སོ་སོར་འགྲོ་ལས་ཆེ། རང་རིག་བུ་དང་ཡེ་
ཤེས་བུ་མོ་ལ་པང་ཆོས་བྱེད་པ་གལ་ཆེ། བསགས་པ་འཛད་ལས་ཆེ།
སྦྱིན་པ་སེར་སྣ་མེད་པར་བཏང་ནས་ཕྱི་མའི་རྒྱགས་ཕྱེ་གྲབས་སུ་་་་
གཞུག་པ་གལ་ཆེ། ཡུལ་མཁར་ས་གཞིས་བཞག་ནས་འགྲོ་ལས་ཆེ།
རང་སེམས་བཙན་ས་ཟིན་ནས་ཆོས་ཉིད་ཡངས་པར་སྡོད་པ་གལ་ཆེ།
ཕྱི་མ་སྐྱེལ་མ་མེད་ལས་ཆེ། སྤྱན་རས་གཟིགས་ལ་གསོལ་བ་བཏབ་
ནས་འདི་ཕྱིའི་སྐྱེལ་མ་བཅོལ་བ་གལ་ཆེ། ལོང་གཏམ་འཆལ་གཏམ་
གྱིས་སྡིག་སྒྲིབ་སོག་ལས་ཆེ། ཨོཾ་མ་ཎི་པདྨེ་ཧཱུཾ་ཞེས་རྒྱུན་དུ་ཟློས་
པ་གལ་ཆེ། སེམས་ཀྱི་སྡིག་སྒྲིབ་སོག་ལས་ཆེ། དུག་ལྔ་རང་ཤར་
རང་གྲོལ་དུ་གཏོང་བ་གལ་ཆེ། ཕྱོགས་འཛིན་ཅན་གྱི་ལྟ་བས་
262



ཞལ་གདམས་བཀའ་ནན་གྱི་སྐོར།
འཆིང་ལས་ཆེ། ཕྱོགས་མེད་འཛིན་མེད་ཀྱི་ལྟ་བས་བ ཟློ་བ་གལ་ཆེ།
སེམས་འཛིན་སྒོམ་པས་གཟུང་ལས་ཆེ། གསལ་སྟོང་འཛིན་མེད་
ངང་ལ་གནས་པ་གལ་ཆེ། ཆེད་བྱེད་སྤྱོད་པ་བྱེད་ལས་ཚེ། བྱེད་
སྤྱོད་ཚུལ་འཆོས་མེད་པ་གལ་ཆེ། རེ་དོགས་འབྲས་བུ་སྒྲིབ་ལས་ཆེ།
རང་གནས་སྐུ་གསུམ་ངོ་ཤེས་པ་གལ་ཆེ། དམ་ཚིག་ཉམས་ཆག་
འོང་ལས་ཆེ། རང་སེམས་གཙང་སར་ཐོན་ནས་ཉམས་གྲིབ་སྐྱོན་
གྱིས་མ་གོས་པ་གལ་ཆེ། རྒྱུན་དུ་ཐ་མལ་དུ་སྡོད་ལས་ཆེ། སྒོ་
གསུམ་ཐུགས་རྗེ་ཆེན་པོའི་སྐུ་གསུང་ཐུགས་དང་མི་འབྲལ་བ་གལ་ཆེ།
གལ་ཆེ་བ་བཅུ་དྲུག་པོ་འདི་ངའི་གསང་གཏམ་ཡིན་པས། རྒྱ་མོ་
བཟའི་ཐུགས་ལ་ཞོག འདི་ལྟར་བྱས་ན་མི་ལུས་ཐོབ་པ་དོན་ཅན་
ཡིན་པས་ཕྱི་མ་བྱང་ཆུབ་ལམ་དུ་ཕྱིན། སེམས་ལ་ཞོག་ལ་གཞན་ལ་
གསང་ངོ་ཞེས་བཀའ་རྒྱས་བཏབ་ནས་གནང་ངོ༌། །རྒྱ་མོ་ཀོང་ཇོ་ལ་
གདམས་པ་གསང་གཏམ་གལ་པོ་ཆེའི་སྐོར་ལགས་སོ། །སྤྱི ། ། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས། ནང་བློན་རྣམས་ལ་བཞག་པའི་ཞལ་
གདམས། སྤྱིར་ལྷོ་འཛམ་བུ་གླིང་དུ་སྐྱེས། སངས་རྒྱས་ཤཱཀྱ་ཐུབ་
263



ལེགས་བཤད་བསྟན་བཅོས་ཕྱོགས་བསྒྲིགས།
པའི་བསྟན་པ་དང་འཛོམ་པ་རྣམས་སྔོན་ཚོགས་དཔག་ཏུ་མེད་པ་་
བསགས་པ་ཡིན། སྒོས་བོད་ཁ་བ་ཅན་གྱི་རྒྱལ་ཁམས་འདི་ལྷ་
ཐུགས་རྗེ་ཆེན་པོས་འདུལ་བའི་ཞིང་དུ་གྱུར་པ་ཡིན་པས། ཐུགས་
རྗེ་ཆེན་པོའི་ཆོས་ལ་སྤྱོད་ཅིག ཐུགས་རྗེ་ཆེན་པོའི་མཛད་སྤྱོད་སྟོང་
པ་དང་སྙིང་རྗེ་ཟུང་འཇུག་ཡིན་པས། རང་དོན་དུ་ཐུགས་རྗེ་ཆེན་
པོའི་ལྟ་བ་ནི། ཕྱོགས་མེད་འཛིན་མེད་ངང་ལ་ཞོག ཐུགས་རྗེ་
ཆེན་པོའི་སྒོམ་པ་ནི། གསལ་སྟོང་འཛིན་མེད་ཀྱི་ངང་ལ་ཞོག
ཐུགས་རྗེ་ཆེན་པོའི་སྤྱོད་པ་ནི། བྱར་མེད་རིས་མེད་ཀྱི་ངང་ལ་ཞོག
ཐུགས་རྗེ་ཆེན་པོའི་འབྲས་བུ་ནི། རེ་མེད་རང་གནས་ཀྱི་ངང་ལ་
ཞོག ཐུགས་རྗེ་ཆེན་པོའི་དམ་ཚིག་ནི། སེམས་ཅན་ལ་བྱམས་སྙིང་
རྗེས་ཟུང་ཞིག ཐུགས་རྗེ་ཆེན་པོའི་ཕྲིན་ལས་ནི། འགྲོ་དོན་གང་
ལ་གང་འདུལ་གྱིས་ཤིག ཚིག་དྲུག་པོ་འདི་ལས་ལྷག་པ་ཐུགས་རྗེ་
ཆེན་པོ་དངོས་དང་མཇལ་ཡང་དེ་ལས་བསྟན་དུ་མེད་པས། འདིའི་
དོན་ལ་གནས་པར་གྱིས་ཤིག་ མ་རྟོགས་པའི་རྟོགས་རྫུན་མ་
འདེབས། མ་བསྒོམས་པར་སངས་རྒྱས་མ་རེ། མ་བསྒྲུབས་པར་
གྲུབ་པ་མི་ཐོབ་པས་ཡི་དམ་ཐུགས་རྗེ་ཆེན་པོ་སྒོམས། སྙིང་པོ། ཨོཾ་
264



ཞལ་གདམས་བཀའ་ནན་གྱི་སྐོར།
མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་ཟློས། འགྲོ་དྲུག་གནས་སྦྱོང་བ་
ཡིན་ནོ། །དུས་ཕྱི་མའི་གང་ཟག་ལྟ་བ་ལ་ཞེན་ནས། ཆོས་ལ་རིས་
སུ་གཅོད་ཅིང་ཆོས་སྤྱོད་སྤོང་། ཐུགས་རྗེ་ཆེན་པོ་དང་ཡི་གེ་དྲུག་
པ་རྒན་རྒོན་དང་བྱིས་པའི་ཆོས་ཡིན་ཟེར་ནས་ཁྱད་གསོད་བྱེད་པ་
འགའ་འོང་བས། དེ་རྣམས་ནི་བདུད་ངག་ལ་ཞུགས་པ་བྱ་བ་ཡིན་
ནོ། །ཕྱི་མ་ལ་གཏན་སྡུག་འཁོར་བའི་གཏིང་དུ་འགྲོ་བས་ཐུགས་རྗེ་
ཆེན་པོའི་ཆོས་ལ་ཐེ་ཚོམ་མ་ཟ་བར་སྒྲུབས། སྒྲུབ་ཐག་འདི་ལས་ཉེ་
བ་མེད་དོ། །བྱིན་རླབས་འདི་ལས་ཆེ་བ་མེད་དོ། །ཐུགས་རྗེ་ཆེན་
པོའི་ལྟ་བ་གཏིང་ནས་རྟོགས་ཀྱང་ཆོས་གཞན་ལ་སྐུར་བ་མ་འདེབས།
སངས་རྒྱས་དང་སེམས་ཅན་མཉམ་པར་རྟོགས་ཀྱང་། སེམས་ཅན་
ལ་སྙིང་རྗེས་ཟིན་པར་གྱིས་ལ་གནོད་པ་མ་བྱེད། ཡང་དག་པའི་
དོན་ལ་བྱར་མེད་དུ་རྟོགས་ཀྱང་ཆོས་སྤྱོད་བཅུ་མི་སྤོང་། དགོངས་
པ་སངས་རྒྱས་དང་མཉམ་པར་རྟོགས་ཀྱང་ལྷ་དཀོན་མཆོག་གསུམ་
མཆོད། སྣང་སྲིད་ཀྱི་ཆོས་རང་སར་གྲོལ་ཡང་། བླ་མ་ཡི་དམ་
མཁའ་འགྲོ་ལ་གསོལ་བ་ཐོབ། སེམས་ལ་རང་དབང་ཐོབ་ནས་རིག་
པ་བཀོལ་དུ་བཏུབ་ཀྱང་གྲོགས་ཕུགས་ཆོས་ལ་གཏོད། ས་ལམ་ལ་
265



ལེགས་བཤད་བསྟན་བཅོས་ཕྱོགས་བསྒྲིགས།
སྦྱོང་བགྲོད་མེད་པར་ཆོས་ཉིད་ངོས་ཟིན་ཡང་འདུས་བྱས་ཀྱི་དགེ་་
པའི་རྩ་བ་རྒྱུན་མི་བཅད། སེམས་ཉིད་སངས་རྒྱས་ཡིན་ཡང་རང་
སེམས་གསལ་དག་བྱི་དོར་གྱིས། ཅིར་སྣང་སེམས་ཀྱི་རོལ་བ་ཡིན་
ཡང་འཁོར་བའི་ཆོས་ལ་ཐ་མལ་གྱི་ཤེས་པ་འཇུག ཆོས་ཉིད་བསམ་
དུ་མེད་པ་ལ་ལོངས་སྤྱོད་ཀྱང་བྱང་ཆུབ་སེམས་དང་ལྡན་པར་མཛོད།
འབྲས་བུ་ཆོས་སྐུ་རང་ལ་ཡེ་ནས་ཡོད་པར་ཤེས་ཀྱང་ཡི་དམ་ཐུགས་
རྗེ་ཆེན་པོ་དང་འགྲོགས། སེམས་ལ་སྐྱེ་འཆི་མེད་པར་རྟོགས་ཀྱང་
འཆི་བ་དྲན་པར་གྱིས་ལ་སྒོམས། བསོད་ནམས་དཔག་ཏུ་མེད་ཀྱང་
ཆོས་དང་ཟང་ཟིང་གི་སྦྱིན་པ་ཅི་གྲུབ་ཐོངས། སངས་རྒྱས་ལོགས་
ནས་སྒྲུབ་ཏུ་མེད་ཀྱང་དགེ་བའི་རྩ་བ་བྱང་ཆུབ་ཏུ་བསྔོས། ད་ལྟར་
གྱི་སྣང་བ་རང་གི་སེམས་ཀྱི་སྣང་བ་ཡིན་ཀྱང་ཐུགས་རྗེ་ཆེན་པོ་ཞིང་
ཁམས་སུ་ཤེས་པར་གྱིས། སྒྲ་གྲག་པ་ཐམས་ཅད། ཨོཾ་མ་ཎི་པདྨེ་
ཧཱུྃ་ཞེས་པའི་ཡི་གེ་དྲུག་པའི་སྒྲར་ཤེས་པར་གྱིས། སེམས་ཀྱི་དྲན་
རྟོག་ཐམས་ཅད་རང་ཤར་རང་གྲོལ་དུ་ཤེས་པར་གྱིས། ཐུགས་རྗེ་
ཆེན་པོའི་མཛད་སྤྱོད་ཡིན་པས་འཇིག་རྟེན་འདིའི་གྲགས་པའི་དོན་
དུ། ཕྱི་མའི་རྣམ་སྨིན་ལ་མི་འཛེམ་པའི་ལས་མ་བྱེད། སེམས་ཅན་
266



ཞལ་གདམས་བཀའ་ནན་གྱི་སྐོར།
རྣམས་ལ་བྱམས་སྙིང་རྗེ་བྱང་ཆུབ་ཀྱི་སེམས་དང་མི་འབྲལ་བར་གྱིས།
མི་དགེ་བ་བཅུ་སྤོངས། དགེ་བ་བཅུ་དང་དུ་ལོངས། དུག་ལྔ་མ་
སོག ཆེད་མེད་ལ་དགྲར་མ་ལྟ། གཡོ་དང་རྫུན་དང་། རྐུ་འཕྲོག་
གིས་ཟས་ནོར་མ་ཚོལ། ཕྱི་མ་ལ་རྣམ་སྨིན་མི་ཐེག ཡི་དྭགས་
གནས་སུ་སྐྱེ། དགོས་པ་མེད་པར་སྨྲ་བ་མང་པོས་ཕ་རོལ་པོའི་
སེམས་ལ་ཕོག་ནས་གཉིས་ཀས་སྡིག་པ་སོག སྡིག་པ་བྱེད་པའི་མི་
དང་མ་འགྲོགས་སྡིག་པ་ཞོར་ལ་འགོ ཡོན་ཏན་ཅན་དང་འགྲོགས་
ན་ཡོན་ཏན་ཞོར་ལ་འགོ ཞེ་སྡང་སྐྱེ་བའི་སར་མ་སྡོད། ཟག་པ་
ཞོར་ལ་སོག ཆགས་པ་སྐྱེ་བའི་སར་མ་སྡོད་སྡུག་བསྔལ་ཞོར་ལ་
འོང་། ལུས་སེམས་བདེ་བར་བསྡད་ན་དགེ་བ་ངང་གིས་འཕེལ།
ཕ་མ་དང་སློབ་དཔོན་ལ་རིམ་གྲོ་བསྐྱེད་ན་ཚོགས་རྫོགས་ཤིང་སྒྲིབ་
པ་བྱང་ནས་ལན་ཆགས་ཁྱེར། ཐུགས་རྗེ་ཆེན་པོ་བསྒོམས་ནས།
ཨོཾ་མ་ཎི་པདྨེ་ཧཱུཾ་ཞེས་པ་འདི་བཟླས་ན་སྒྲིབ་པ་བྱང་ནས་བྱང་ཆུབ་་
ཐོབ་བོ། །འདི་ལ་ཡིད་མི་ཆེས་པ་རྣམས་སྔོན་གྱི་ལས་འཕྲོ་མེད་པས་
འཁོར་བར་འཁྱམ་དུ་ཐོ་བ་ཡིན། དེས་ན་ཐུགས་རྗེ་ཆེན་པོ་ཉམས་
སུ་ལོངས་ཤིག སྤྲུལ་པའི་རྒྱལ་པོས་ནང་བློན་རྣམས་ལ་བཞག་པའི་
267



ལེགས་བཤད་བསྟན་བཅོས་ཕྱོགས་བསྒྲིགས།
ཞལ་གདམས་སོ། །།། །། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས། ཕྱི་བློན་རྣམས་ལ་གདམས་པ།
བོད་ཀྱི་རྒྱལ་པོ་སྙན་ཁུང་སྲབ་ལ་གྲོས་ཁ་ཡང་། བོད་ཀྱི་བློན་པོ་
གདུག་པ་ཆེ་ལ་ཆོས་ལ་གནག གཞོན་པ་ཤར་རྣམས་ནི་ངོ་མི་རྟག་
ལ་འགྱུར་ལྡོག་ཆེ། བུད་མེད་རྣམས་ནི་ཁོང་མི་སྲུན་ལ་དབང་ཆེ།
བྱིས་པ་རྣམས་ནི་ཤེས་བཞིན་རགས་ལ་ཅོལ་ཆུང་། སྤྱིར་མི་ཐམས་
ཅད་ཉོན་མོངས་པ་རིགས་ལ་སྙིང་དུ་འགོང་པོ་ཞུགས་ནས། བོད་
ཁབ་བརྒྱ་བྱང་བུ་རྒྱུན་ཆད་པ་ལྟར། སིལ་བུ་སིལ་བུར་སོང་ནས།
ནང་འཁྲུག་དང་དམེ་འཁྲུག་བྱེད། ཕ་སྤུན་ནང་མི་འཆམ། སོ་ཁ་
ཕྱི་སྒོ་ལ་གཏོད། གང་ལ་ཚེར་མས་བསྐོར། མཐོན་པོ་སྒྲོགས་ཀྱིས་
འདེབས། ཆེ་རིགས་དུག་གིས་གསོད། དྲག་རིམ་མཚོན་གྱིས་
གསོད། ཤར་ར་མདའ་སྟན་བྱེད། དཔའ་བོ་རྡོ་སྟན་བྱེད། བོད་
ཀྱི་རྒྱལ་ཁམས་ཐམས་ཅད་འཁྲུགས་ནས་བདེ་བ་མི་འོང་བས། དེའི་
ཚེ་བོད་ཀྱི་མི་རྣམས་འདོད་སེམས་ལངས་ནས། བཟང་ངན་ནོར་
གྱིས་འབྱེད། ཚོང་དང་ཁེ་སྤོགས་ཀྱི་སྦྱོར་བ་དང་དུ་བླངས་ནས།
268



ཞལ་གདམས་བཀའ་ནན་གྱི་སྐོར། །
བརྗེ་བཙུན་པའི་ཆ་བྱད་བྱས་ན་ས་མཐའ་ནོར་དབུས་སུ་དྲངས།
དབུས་ནོར་མཐའ་རུ་སྐྱེལ། མཐའ་མི་རྣམས་དབུས་ཀྱི་ཆོས་བྱེད་པ་
ལ་དད་པ་སྐྱེ་ཡང་། དབུས་ཀྱི་མི་དང་ཆོས་བྱེད་རྣམས་ཉོན་མོངས་
པའི་དབང་དུ་སོང་ནས་ཁེ་གྲགས་ཆེ། འཁོར་སུ་མང་དང་བསོད་
ནམས་སུ་ཆེ་འགྲན། སྒོམ་སྒྲུབ་ཀྱི་རྩལ་མི་འདྲེན་པར་ནོར་དང་
བསོད་ནམས་འགྲན། དམ་ཚིག་དང་སྡོམ་པ་མི་བསྲུང་བར་ཆེ་བ་
དང་གྲགས་པ་འགྲན། གྲུབ་པ་ཐོབ་པ་ནམ་ལངས་པའི་སྐུར་མ་
བས་ཉུང་། དེ་ལྟ་བུའི་དུས་ངན་པ་ཅིག་དུས་ཀྱི་མཐའ་ལ་འོང་བས།
དེའི་དུས་སུ་ཆོས་བྱེད་རྣམས་ཀྱི་ཁ་བཟུང་ནས་གཅིག་ལ་གཅིག་སྐུར་
བ་འདེབས་ཤིང་སྨོད། ཆོས་བྱེད་རྣམས་གཅིག་ལ་གཅིག་གཤེ་ཞིང་
རྩོད། ལྟ་བ་ཁ་ལ་ཁྱེར་ནས་ཉམས་སུ་མི་ལེན། ཆོས་དར་ལ་མ་
སྨིན་པའི་དུས་ཅིག་བྱུང་ཙ་ན། སངས་རྒྱས་ཤཱཀྱ་ཐུབ་པའི་བསྟན་
པ་ཉམས་པས། བཙུན་པ་ཁྱིམ་ཐབས་བྱེད། གནས་གཞི་སྡེ་འཁྲུག་
བྱེད། དུས་དེ་ཙམ་ན་ཐུགས་རྗེ་ཆེན་པོའི་བསྟན་པ་དར་ནས། ཨོཾ་
མ་ཎི་པདྨེ་ཧཱུྃ་ཞེས་པ་ཡི་གེ་དྲུག་པ་རང་བྱུང་དུ་ཤར་ནས། བོད་
ཐམས་ཅད་ཡིད་ཆེས་པར་བྱེད་པས། དེའི་དུས་སུ་ཐུགས་རྗེ་ཆེན་
269



ལེགས་བཤད་བསྟན་བཅོས་ཕྱོགས་བསྒྲིགས།
པོ་སྒྲུབས་ཤིག ཡིད་བརྟན་པར་གྱིས་ལ་ཐུགས་རྗེ་ཆེན་པོའི་ཆོས་ལ་
བློ་མ་ལྡོག་ཅིག རྟོགས་པའི་ལྟ་བ་ལ་ཐེ་ཚོམ་མ་ཟ་ཞིག སྒོམ་པ་
བྱིང་རྨུགས་སུ་མ་སོང་བར་གསལ་སྟོང་གི་བྱི་དོར་གྱིས་ཤིག ཉམས་
རྒྱུད་ལ་ཤར་བ་དེ་ཡལ་དུ་མ་གཞུག བརྩོན་འགྲུས་ཀྱི་གོ་ཆས་ལུས་
ངག་ཡིད་གསུམ་ཐ་མལ་དུ་མ་སྡོད་པར་ཐུགས་རྗེ་ཆེན་པོའི་སྐུ་་་་་་
གསུང་ཐུགས་སུ་སྒྲུབས། བླ་མ་དྲན་པར་གྱིས་ལ་གསོལ་བ་ཐོབ།
སྣང་བ་རང་ཁར་མ་བཏང་བར་ཆགས་སྡང་རང་སར་གྲོལ་དུ་ཆུག་
ཉིན་མཚན་དུས་གསུམ་དུ་སེམས་ཀྱི་རྒྱུད་ལ་ལྟོས་ཤིག མི་དགེ་བའི་
རྣམ་པར་རྟོག་པ་རང་སར་ཡལ་དུ་ཆུག དུག་ལྔ་རང་ཁ་མར་མ་
བཏང་རང་ཤར་རང་གྲོལ་དུ་ཐོངས། ཡུལ་སྣང་འཛིན་པ་ངོས་
བཟུང་མེད་པར་ཞོག རྣམ་རྟོག་དུག་ལྔ་འགྱུ་བ་རྗེས་མེད་རང་
དྭངས་ངང་ལ་ཞོག སྙན་མི་སྙན་གྱི་ཚིག་བྲག་ཆ་ལྟ་བུར་ཐོངས།
ལུས་ཀྱི་ནད་དང་སེམས་ཀྱི་སྡུག་བསྔལ་སྔོན་གྱི་ལས་སུ་སོམས། ཉེ་
འབྲལ་དྲུང་པོ་ལ་སོགས་ཐུགས་རྗེ་ཆེན་པོའི་ཆོས་ལ་ཁོད། ཕའི་
དོད་དུ་ཐུགས་རྗེ་ཆེན་པོ་སྒོམས། །མའི་དོད་དུ་ཡི་གེ་དྲུག་མ་
བགྲོངས། །གྲོགས་ཀྱི་དོད་དུ་ཆོས་ཉིད་བག་མ་ལོངས། །བུའི་དོད་
270



ཞལ་གདམས་བཀའ་ནན་གྱི་སྐོར། -
དུ་ཐབས་ཀྱི་དོན་ལ་ལྟོས། །བུ་མོའི་དོད་དུ་ཤེས་རབ་ཡེ་ཤེས་ལྟོས། །
སྤུན་ཟླའི་དོད་དུ་རིག་པ་རྩལ་སྦྱོང་གྱིས། །ཟས་ཀྱི་དྭངས་མར་ཏིང་
འཛིན་བདེ་གསལ་ཟོ། །སྐོམ་གྱི་དྭངས་མར་བླ་མའི་གདམས་ངག་
འཐུང་། །གོས་ཀྱི་དམ་པར་སྡོམ་ཁྲིམས་གཙང་མར་སྲུངས། །རྒྱན་
གྱི་མཛེས་པར་མ་བཅོས་རང་སར་ཞོག །ལྟ་བའི་མཐའ་ནི་རྟོགས་
པའི་གདེངས་དང་ལྡན་པ་ལ་ཐུག་གོ །སྒོམ་པའི་མཐའ་ནི་གོམས་
པ་བརྟན་པ་ལ་ཐུག་གོ །སྤྱོད་པའི་མཐའ་ནི་མ་བཅོས་པ་ལ་ཐུག་
གོ །འབྲས་བུའི་མཐའ་ནི་སྐུ་གསུམ་རང་ལ་གནས་པ་ལ་ཐུག་གོ །
དམ་ཚིག་གི་མཐའ་ནི་རང་སེམས་དྲི་མ་མེད་པ་ལ་ཐུག་གོ །སྙིང་
རྗེའི་མཐའ་ནི་རང་བས་གཞན་གཅེས་པ་ལ་ཐུག་གོ །ཐུགས་རྗེ་
ཆེན་པོའི་མཐའ་ནི། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་
ལ་ཐུག་གོ །རང་དོན་སྒྲིབ་པ་སྦྱོང་བ་ཡང་ཡི་གེ་དྲུག་པ་འདི་ཡིན་
ནོ། །གཞན་དོན་འགྲོ་དྲུག་གི་གནས་སྦྱོང་བ་ཡང་ཡི་གེ་དྲུག་པ་འདི་
ཡིན་ནོ། །ཚེ་འདི་ལ་ཐུན་མོང་གི་དངོས་གྲུབ་འབྱུང་བ་ཡང་ཡི་གེ་
དྲུག་པ་འདི་ཡིན་ནོ། །ཕྱི་མ་ལ་ཐུགས་རྗེ་ཆེན་པོའི་དངོས་གྲུབ་
འབྱུང་བ་ཡང་ཡི་གེ་དྲུག་པ་འདི་ཡིན་ནོ། །ཨོཾ་མ་ཎི་པདྨེ་ཧཱུཾ་ཞེས་
271



ལེགས་བཤད་བསྟན་བཅོས་ཕྱོགས་བསྒྲིགས།
པའི་ཡི་གེ་དྲུག་པ་འདི་ཟློས་ཤིག སྒྲོགས་ཤིག སྒྲུབ་ཅིག སྟོན་
ཅིག ཤོད་ཅིག སྔ་མའི་སངས་རྒྱས་ཀྱི་གཤེགས་ཤུལ། ད་ལྟར་གྱི་
སངས་རྒྱས་ཀྱི་བརྟེན་ས། ཕྱི་མའི་སངས་རྒྱས་ཀྱི་ལམ་ཡིན་ནོ་ཞེས་
ཕྱི་བློན་རྣམས་ལ་གདམས་པའོ། །།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་སྲོང་བཙན་
སྒམ་པོས། ཐུགས་རྗེ་ཆེན་པོའི་ཞལ་གདམས་བོད་ཀྱི་བློན་འབངས་
རྣམས་ལ་བཞག་པ། ལྷོ་འཛམ་བུའི་གླིང་དུ་སྐྱེས། སངས་རྒྱས་
ཤཱཀྱ་ཐུབ་པའི་བསྟན་པ་དང་འཛོམ། ཁ་བ་ཅན་གྱི་རྒྱལ་ཁམས་
འདི་ལྷ་ཐུགས་རྗེ་ཆེན་པོས་འདུལ་བའི་ཞིང་ཁམས་ཡིན་པས། བོད་
ཀྱི་མི་རྣམས་སྐྱེས་པ་ཁྱོ་གར་སྐྱེས། སྐྱེས་ནས་འཆི་བ་མ་དྲན་པ་
རྣམས་སྙིང་མེད་པ་ཡིན་ནོ། །སྔར་མ་ཤི་བ་མེད། ད་ལྟ་མི་འཆི་བ་
མེད། ཕྱིས་མི་འཆི་བ་མི་འོང་བས་འཆི་ངེས་པ་ཡིན། ཚེ་ལ་དུས་
བཏབ་མེད་པས་ནམ་འཆི་ཆ་མེད། འཆི་རྐྱེན་མང་བས་ནམ་འཆི་
ཆ་མེད། ཚེ་ཉིན་མཚན་གཉིས་ཀྱིས་འཛད་པས་འཆི་བ་ལ་ཞག་
མྱུར་དུ་འགྲོ། འཆི་བ་ལ་དམ་པའི་ཆོས་མིན་པ་སྐྱབས་གཞན་མེད
ཤི་ནས་འགྲོ་བ་རིགས་དྲུག་འཁོར་བའི་སྐྱེ་གནས་སྡུག་བསྔལ་གྱི་་་་
272



ཞལ་གདམས་བཀའ་ནན་གྱི་སྐོར། །
བཙོན་ར་ནས་མི་ཐར་པས། ཐུགས་རྗེ་ཆེན་པོ་མིན་པ་མགོན་མེད་
སྐྱབས་མེད། འགྲོ་དྲུག་གི་སྐྱེ་གནས་གཅོད་པ་ལ། ༀ་མ་ཎི་པདྨེ་
ཧཱུྃ་ཞེས་པའི་སྙིང་པོ་ཡི་གེ་དྲུག་པ་འདི་མིན་པའི་ཐབས་མེད། ལྷ་
ཐུགས་རྗེ་ཆེན་པོ་སྒོམས། སྙིང་པོ་ཡི་གེ་དྲུག་པ་འདི་ཟློས་ཤིག
བོད་ཀྱི་མི་རྣམས་སྤྱང་པོ་དང་དྲུང་པོར་འཁྲུངས་འཁྲུངས་ནས།
ཆོས་མེད་དང་མདོ་མེད་མ་བྱེད་ཅིག །འཆི་ཁར་སྡིག་པ་མ་ཁུར་
ཅིག །དབང་ཆེ་ཁ་དྲུག་འཚོང་འཚོང་ནས། །རང་ཚབས་རང་ལ་
བྱས་ནས། །ངན་སོང་གསུམ་གྱི་སྡུག་བསྔལ་མ་སྒྲུབ་ཅིག །སྡང་
བའི་དགྲ་བོ་འདུལ་འདུལ་ནས། །ཉོན་མོངས་དུག་ལྔ་མ་ཐུལ་བར། །
དམྱལ་བའི་ཡུལ་དུ་མ་འགྲོ་ཞིག །མཉམ་གཉིས་འཐབས་འོག་ཏུ་
འཛུད་འཛུད་ནས། །རང་རྒྱུད་ཁེངས་པ་མ་ཐུལ་བར། །ལྷ་མ་
ཡིན་འཐབ་རྩོད་ཀྱི་ཡུལ་དུ་མ་འགྲོ་ཞིག །གཡོ་ཁྲམ་སྣ་ཚོགས་སྒྲུབ་
བསྒྲུབས་ནས། །སྡིག་པ་རྣམ་སྨིན་ཁུར་དུ་ཁུར། །ལྷན་ཅིག་སྐྱེས་
པའི་འདྲེ་ལག་ཏུ་མ་འགྲོ་ཞིག །ཁ་སྨྲས་དང་ཚིག་རྩུབ་ཀྱི་རུ་ཤགས་
འདེབས་འདེབས་ནས། །ང་བདག་འགོང་པོའི་ཕྱི་རུ་འགྲེངས་ནས། །
ལྷན་ཅིག་སྐྱེས་པའི་ལྷ་ཤུགས་འཕམ་དུ་མ་གཞུག་ཅིག །ཞེ་སྡང་
273



ལེགས་བཤད་བསྟན་བཅོས་ཕྱོགས་བསྒྲིགས
འགྲན་སེམས་བྱེད་བྱེད་ནས། །ཞེ་ནག་འགྲན་སེམས་དང་མ་བྲལ་
བར། །དམྱལ་བའི་ལྕགས་མཁར་སྒོ་མེད་ནང་དུ་མ་འགྲོ་ཞིག །ཚེ་
འདིའི་འདུན་མ་སྒྲུབ་བསྒྲུབས་ནས། །ཚེ་ཕྱི་མ་དྲན་པ་མེད་པར་
བཞག་ནས། །མི་ཚེ་སྟོང་ལོག་བྱས་ནས་ངན་སོང་གི་གནས་སུ་མ་
འགྲོ་ཞིག །ཕ་ཡུལ་མཁར་ཁྱིམ་དུ་སྡོད་སྡོད་ནས། །མི་ཚེ་ཡེངས་མ་
ལམ་དུ་ཟད་ནས། །རྟེན་མེད་གནས་མེད་དུ་མ་འགྲོ་ཞིག །མགོ་
སྐོར་གྲོགས་ལ་ཆགས་ཆགས་ནས། བུ་ཚ་རིགས་རྒྱུད་ཀྱི་འདམ་དུ་
ཚུད། །གཏན་སྡུག་གི་ཡུལ་དུ་མ་འགྲོ་ཞིག །ནོར་རྫས་ཡོ་བྱད་སོག་
སོག་ནས། །སེར་སྣའི་མདུད་པ་མ་གྲོལ་བར། །ཡི་དྭགས་ཀྱི་ཡུལ་
དུ་མ་འགྲོ་ཞིག །གཉེན་བཤེས་གྲོགས་པོ་སྐྱོང་བསྐྱངས་ནས། །
ནོར་དགྲ་རྫས་འདྲེ་རྫས་དང་ཁོ་ལན་དུ་བཏང་ནས། །རང་འཆི་
ཁར་ལག་པ་སྟོང་བར་མ་འགྲོ་ཞིག །གོས་འཇམ་པོ་ལེགས་པོ་གྱོན་
གྱོན་ནས། །མཛེས་སྡུག་ལུས་ལ་བརྒྱན་བྱས་ནས། །གོས་མེད་
གཅེར་བུར་མ་འགྲོ་ཞིག །གཞན་དག་རྒས་པའི་ལུས་ལ་ལྟ་ལྟ་ནས། །
རང་རེ་རྒས་པ་མ་ཚོར་བར། །རྒས་ཁར་ཆོས་མེད་མ་བྱེད་ཅིག །
གཞན་ན་བ་ལ་རིམ་གྲོ་བྱེད་བྱེད་ནས། །རང་ཉོན་མོངས་གཅོང་
274



ཞལ་གདམས་བཀའ་ནན་གྱི་སྐོར།
ནད་ཀྱིས་ཟིན་པ་མ་ཚོར་བར། །ནད་བཅོས་ཁ་མེད་པར་མ་གཞག་
ཅིག །གཞན་འཆི་བ་ལ་མྱ་ངན་བྱེད་བྱེད་ནས། །རང་ལ་འཆི་བ་
འོང་བ་མ་ཚོར་བར། །འཆི་ཁར་ཆོས་མེད་མ་བྱེད་ཅིག །བོད་ཀྱི་
མི་རྣམས། སྐྱབས་གནས་དཀོན་མཆོག་གསུམ་པོ་ཁུར། །ཐུགས་རྗེ་
ཁོང་ལས་ཆེ་བ་མེད། །རྒྱབ་རྟེན་དུ་མཚན་ལྡན་བླ་མ་བསྟེན། །བྱིན་
རླབས་ཁོང་ལས་ཆེ་བ་མེད། །ཡི་དམ་ཐུགས་རྗེ་ཆེན་པོ་སྒྲུབས། །
ཡི་དམ་འདི་ལས་བཟང་བ་མེད། །སྙིང་པོ་ཡི་གེ་དྲུག་པ་ཟློས། །
སྒྲིབ་སྦྱོང་འདི་ལས་ལྷག་པ་མེད། །བཀའ་སྲུང་ཡེ་ཤེས་མཁའ་འགྲོ་
མཆོད། །གྲོགས་སུ་འདི་ལས་བཟང་བ་མེད། །ཆོས་སུ་ཐུགས་རྗེ་
ཆེན་པོ་སྤྱོད། །ཆོས་སྐལ་འདི་ལས་བཟང་བ་མེད། །ཐུགས་རྗེ་ཆེན་
པོའི་ལྟ་བ་ནི། །ཕྱོགས་མེད་མཐའ་བྲལ་གྱི་ངང་ལ་ལྟོས་ཤིག །ལྟ་བ་
འདི་ལས་བཟང་བ་མེད་དོ། །ཐུགས་རྗེ་ཆེན་པོའི་སྒོམ་པ་ནི། །
གསལ་སྟོང་འཛིན་མེད་ཀྱི་ངང་ལ་སྒོམས་ཤིག །སྒོམ་པ་འདི་ལས་
བཟང་བ་མེད་དོ། །ཐུགས་རྗེ་ཆེན་པོའི་སྤྱོད་པ་ནི། །རང་ཤར་
རང་གྲོལ་ངང་ལ་སྤྱོད་ཅིག །སྤྱོད་པ་འདི་ལས་བཟང་བ་མེད་དོ། །
ཐུགས་རྗེ་ཆེན་པོའི་དམ་ཚིག་ནི། །རང་སེམས་སྒྱུ་མེད་དྲང་པོར་
275



ལེགས་བཤད་བསྟན་བཅོས་ཕྱོགས་བསྒྲིགས།
བསྲོང་ཞིག །དམ་ཚིག་འདི་ལས་གཙང་བ་མེད་དོ། །ཐུགས་རྗེ་
ཆེན་པོའི་མཛད་སྤྱོད་ནི། །སྟོང་ཉིད་སྙིང་རྗེས་སེམས་ཅན་ཟུངས་
ཤིག །ཐུགས་རྗེ་འདི་ལས་ཚེ་བ་མེད་དོ། །ཐུགས་རྗེ་ཆེན་པོའི་
འབྲས་བུ་ནི། །རང་སེམས་སྐུ་གསུམ་དུ་གྲུབ་པས་སྒྲུབས་ཤིག །
འབྲས་བུ་འདི་ལས་སྒྲུབ་ཏུ་མེད་དོ། །ང་ནི་བཞུགས་ཀྱང་དེ་ལས་
མེད་དོ། །ང་དང་བྲལ་ཡང་དེ་ལས་མེད་དོ། །དུས་ཕྱི་མའི་སེམས་
ཅན་རྣམས་དེ་ལྟར་སྤྱོད་ཅིག་ཅེས་རྒྱལ་པོས་སྐྱེས་པ་རྣམས་ལ་་་་་
གདམས་པ་ཞལ་ཆེམས་སུ་བཞག་པའོ། །སྤྱི། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས། བོད་འབངས་སྤྱི་མཐུན་ལ་གསུངས་
པ། བོད་ཀྱི་མི་རྣམས་ཉོན་ཅིག བོད་ཁ་བ་ཅན་གྱི་མི་རྣམས་སྤྲེའུ་
དང་བྲག་སྲིན་མོའི་བུར་སོང་བས། ཁོང་ཅོལ་ཆུང་བས་ཁ་སྒྲིན།
ཁྲེལ་འཛེམ་དང་ངོ་ཚ་ཆུང་ལ་གསར་འགྲོགས་ལ་དགའ། དད་པ་
ཆུང་ལ་སྡིག་པར་མི་འཛེམ། འགྲན་སེམས་ཆེ་ལ་ཕྲག་དོག་ཚེ།
འདོད་ཐག་ཉེ་ལ་ཚིག་མི་བཙན་པས། དུས་ཕྱི་མའི་མི་རྣམས་ཆོས་
དང་གང་ཟག་གཉིས་ཀ་ལ་གསར་འགྲོགས་ཆེ་བས་ཆོས་བྱེད་པ་ལ་
276



ཞལ་གདམས་བཀའ་ནན་གྱི་སྐོར།
སྒྲོ་སྐུར་འདོགས། ཆོས་ལ་ནི་གསར་སྔས་ཆེ་བས་དར་སྐྱེན་ལ་ནུབ་
སྐྱེན། སྒྲུབ་མི་ནུས་པར་བཤད་འདོད། བསོད་ནམས་དང་འདུ་
འཛི་ལ་དགའ། ཆོས་བརྒྱད་ཀྱི་གྲགས་པ་འདོད་པ་ཤ་སྟག་འབྱུང་
བས། དེའི་དུས་སུ་ཐུགས་རྗེ་ཆེན་པོའི་བསྟན་པ་དར་བས་ལྷ་དཀར་
པོ་བསྒོམ་པ་མང་། རྡོ་དཀར་པོ་ཟ་བའི་དུས། ཆོས་དར་ལ་མ་
སྨིན་པའི་དུས་བྱ་བ་ཡིན་པས། དེའི་ཚེ་ཐུགས་རྗེ་ཆེན་པོའི་ཆོས་
བྱེད་པར་འདོད་ན་འཁོར་བའི་མཚན་ཉིད་མི་རྟག་པ་ཡིན། རང་
རྟག་ཏུ་རེ་སྟེ་ཚེའི་འགྲིབ་ལུགས་བུད་མེད་ཀྱི་དྲུ་བུ་འཐུལ་བ་བཞིན་
འཛད་པ་ཡིན། ཉི་མ་ནུབ་པའི་གྲིབ་སོ་བཞིན་འདེད་དེ། བྲོས་
པས་མི་ཐར། ཐོ་ཡོར་ལ་བྱ་སྒྲོ་བཙུགས་པ་རླུང་གིས་གཡོ་བ་ལྟར་
ནམ་འཆི་ཆ་མེད་པ་ཡིན། བཙོན་གསོད་སར་ཁྲིད་པ་ལྟར་འཆི་བ་
ལ་ཇེ་ཉེ་ཇེ་ཉེར་སོང་ནས་འཆི་ངེས་པ་ཡིན། མི་ཤ་འོ་དང་མི་དོང་
བ་ཕྲད་པ་ལྟར་འཆི་བ་ལ་གླུ་ཐབས་མེད་པ་ཡིན། དེ་ལ་ཚེ་འདི་
བས་ཕྱི་མ་གཅེས་ཏེ་མི་དྲན་པ་ཡིན། དེ་ལྟར་དུག་ལྔ་རང་ཁར་སྦྱར་
ན། ཞེ་སྡང་གི་མེ་འབར་བས་དགྲ་མ་ཐུལ་གྱིས་དོགས་ནས་རང་གི་
སྲོག་ལ་མི་ལྟ། འདོད་ཆགས་ཀྱི་ཆུ་དུགས་པས་གཉེན་མ་སྐྱོངས་
277



ལེགས་བཤད་བསྟན་བཅོས་ཕྱོགས་བསྒྲིགས།
ཀྱིས་དོགས་ནས། ནོར་རྫས་ལ་གདུང་སེམས་ཀྱིས་ཟས་འདོད་པ་
དང་འདྲ། གཏི་མུག་གི་མུན་པར་ཚུད་པས་རང་ངོ་རང་གིས་མ་
ཤེས་པ་མུན་ཁུང་དུ་རྫས་ཚོལ་བ་དང་འདྲ། ང་རྒྱལ་གྱི་རི་བོ་ལ་
འཛེགས་པས་ང་བདག་གི་འགོང་པོ་དང་མ་བྲལ་བ་ཆུ་རྩལ་ཅན་་་་
ཆུས་ཁྱེར་བ་དང་འདྲ། ཕྲག་དོག་གི་ཚུབ་མར་ཚུད་པས་གཉིས་ཀ་
ཕུང་བ་སྟོབས་ཅན་གཡང་སར་འཛིངས་པ་དང་འདྲ། ཉོན་མོངས་
དུག་ལྔ་རང་ཁར་སོང་བ་རྩྭ་ལ་མེ་མཆེད་པ་དང་འདྲ། དུག་ལྔ་རང་
ཁར་སྤྱད་པས་ཞེ་སྡང་གིས་དམྱལ་བར་སྐྱེ། ཚ་གྲང་གི་སྡུག་བསྔལ་
མྱོང་། སེར་སྣས་ཡི་དྭགས་སུ་སྐྱེ། བཀྲེས་སྐོམ་གྱི་སྡུག་བསྔལ་མྱོང་།
གཏི་མུག་གིས་བྱོལ་སོང་དུ་སྐྱེ། བཀོལ་སྤྱད་ཀྱི་སྡུག་བསྔལ་མྱོང་།
འདོད་ཆགས་ཀྱིས་མིར་སྐྱེ། འགྱུར་བའི་སྡུག་བསྔལ་མྱོང་། ཕྱག་
དོག་གིས་ལྷ་མ་ཡིན་དུ་སྐྱེ། འཐབ་རྩོད་ཀྱི་སྡུག་བསྔལ་མྱོང་། ང་
རྒྱལ་གྱིས་ལྷར་སྐྱེས། འཕོ་ལྟུང་གི་སྡུག་བསྔལ་མྱོང་། འགྲོ་དྲུག་
སྡུག་བསྔལ་གྱིས་གཅིག་ནས་གཅིག་ཏུ་འཁོར་བས་སྡུག་བསྔལ་གྱི་་་
མཐའ་མི་ཆོད་པ་ཡིན་ནོ། །སྡུག་བསྔལ་དེ་ལས་བཟློག་པའི་ཐབས་
བཀའ་རྒྱ་ཆེ་ལུང་གྲངས་མང་ཡང་། འགྲོ་དྲུག་གི་སྡུག་བསྔལ་ལས་
278



ཞལ་གདམས་བཀའ་ནན་གྱི་སྐོར།
ཐར་པར་བྱེད་པ་ལ་ཐུགས་རྗེ་ཆེན་པོ་ལས་ལྷག་པ་མེད། སྙིང་པོ་ཡི་
གེ་དྲུག་པས་རིགས་དྲུག་གི་སྐྱེ་སྒོ་གཅོད་པ་ཡིན། ཨོཾ་མ་ཎི་པདྨེ་ཧཱུཾ།
ཨོ་ཡེ་ཤེས་ལྔ་ལྡན་ལྷ་ཡི་སྐྱབས། །འཕོ་ལྟུང་ཞི་ནས་སྐྱེ་སྒོ་གཅོད། །
མ་སྙིང་རྗེ་ཆེན་པོ་ལྷ་མིན་སྐྱབས། །འཐབ་རྩོད་ཞི་ནས་སྐྱེ་སྒོ་གཅོད།།
ཎི་བྱམས་པ་ཆེན་པོ་མི་ཡི་སྐྱབས། །འགྱུར་བ་ཞི་ནས་སྐྱེ་སྒོ་གཅོད། །
པད་དགའ་བ་ཆེན་པོ་བྱོལ་སོང་སྐྱབས། །གླེན་ལྐུགས་ཞི་ནས་སྐྱེ་སྒོ་
གཅོད། །མེ་བཏང་སྙོམས་ཆེན་པོ་ཡི་དྭགས་སྐྱབས། །བཀྲེས་སྐོམ་
ཞི་ནས་སྐྱེ་སྒོ་གཅོད། །ཧཱུཾ་ཐུགས་རྗེ་ཆེན་པོ་དམྱལ་བའི་སྐྱབས། །
ཚ་གྲང་ཞི་ནས་སྐྱེ་སྒོ་གཅོད། །ཐུགས་རྗེ་ཆེན་པོའི་ལྟ་བ་དགོངས་པ་
ཕྱོགས་མེད་མཐའ་བྲལ། སྒོམ་པ་རང་གསལ་འཛིན་མེད། སྤྱོད་པ་
མཉམ་པ་རིས་མེད། འབྲས་བུ་ཆོས་སྐུ་འགྱུར་མེད། དམ་ཚིག་དྲི་
མེད་རྣམ་དག ཕྲིན་ལས་འགྲོ་དོན་ཕྱོགས་མེད། ཐུགས་རྗེ་ཆེན་
པོའི་ལྟ་དགོངས་ཡིན་ནོ། །རང་གི་གྲོགས་སུ་དམ་པའི་ཆོས་བཟང་
བས་ཐུགས་རྗེ་ཆེན་པོའི་ཆོས་ལ་སྤྱོད་ཅིག སྐྱེལ་མར་དཀོན་མཆོག་
གསུམ་བཟང་བས་དཀོན་མཆོག་གསུམ་ལ་སྐྱབས་འགྲོ་རྒྱུན་མ་་་་་
བཅད་ཅིག སུན་མར་བླ་མ་ཡི་དམ་མཁའ་འགྲོ་གསུམ་བཟང་བས་
279



ལེགས་བཤད་བསྟན་བཅོས་ཕྱོགས་བསྒྲིགས།
གསོལ་བ་རྒྱུན་མ་ཆད་པར་ཐོབ་ཅིག རྒྱབ་སྐྱོར་དུ་ལྟ་སྒོམ་སྤྱོད་པ་
གསུམ་བཟང་བས་ཉམས་སུ་ལོངས་ཤིག སྡིག་པ་ཕྲ་མོ་ནས་སྤོངས་
ཤིག་ཐིགས་པ་བསགས་པས་རྒྱ་མཚོ་ཙམ་དུ་འགྲོའོ། །དགེ་བ་ཕྲ་
མོ་ནས་གྱིས་ཤིག་རི་རབ་ཆེན་པོ་ཡང་རྡུལ་ཕྲ་རབ་ནས་གྲུབ་བོ། །
ཅི་བྱས་དགེ་བའི་རྩ་བ་བླ་མེད་བྱང་ཆུབ་ཏུ་བསྔོས་ཤིག ཕྱིའི་རྒྱ་
མཚོ་ལ་མཆིལ་མ་གཅིག་བོར་བ་མི་འཛད་པ་ལྟར་ཡིན་ནོ། །ཆོས་
ཐུགས་རྗེ་ཆེན་པོའི་ཡང་སྙིང་། ཨོཾ་མ་ཎི་པདྨེ་ཧཱུཾ་ཞེས་པ་འདི་ལས་
ལྷག་པ་མེད་དོ། །བླ་ན་མེད་པའི་བྱང་ཆུབ་ཐོབ་པའི་སྙིང་པོ་མ་
ནོར་བ་ཡིན་ནོ་ཞེས་སྤྲུལ་པའི་རྒྱལ་པོས་བོད་ཁམས་སྤྱི་ལ་གདམས་
པའོ། །ཨཱི། །།།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས་ནང་འཁོར་གྱི་བུད་མེད་རྣམས་ལ་་་་་
གདམས་པ། ཀྱི། སྐྱེ་བ་དམན་པ་ཟ་མ་བུད་མེད་དུ་སྐྱེས། ཆོས་ལ་
གོ་བ་མེད་པས་གཏི་མུག་གི་མུན་པར་ཚུད། ཚེ་ཕྱི་མ་དྲན་པ་མེད་
པའི་སྙིང་མེད་ཚོ། མི་ལུས་ཐོབ་ནས་ཆོས་མེད་པ་མི་ཚེ་སྟོང་ལོག་
བྱས་པ་ཡིན་ནོ། །ཕའི་སྙིང་པོ་ཐུགས་རྗེ་ཆེན་པོ་ཁུར་ཅིག །འཇིག་
280



ཞལ་གདམས་བཀའ་ནན་གྱི་སྐོར;
རྟེན་འཁོར་བའི་ཕ་འདི་མི་རྟག་འབྲལ་བ་ཡིན། །མའི་སྙིང་པོ་ཡི་གེ་
དྲུག་མ་ཁུར་ཅིག །འཇིག་རྟེན་འཁོར་བའི་མ་འདི་མི་རྟག་འཆི། །
གྲོགས་ཀྱི་སྙིང་པོར་རང་བྱུང་ཡེ་ཤེས་དང་འགྲོགས། །འཇིག་རྟེན་
འཁོར་བའི་ཁྱོ་དང་འདུས་པ་འབྲལ། །བུ་ཡི་སྙིང་པོར་ནོར་བུ་
འཛིན་པ་བསྐྱེད། །འཇིག་རྟེན་འཁོར་བའི་བུ་འདི་ཕོག་ཀྱང་སྟོང་
པ་ཡིན། །བུ་མོའི་སྙིང་པོར་རིག་སྔགས་འཛིན་མ་བསྐྱེད། །འཇིག་
རྟེན་འཁོར་བའི་བུ་མོ་བརྫངས་ཀྱང་དོན་མེད་ཡིན། །ལོངས་སྤྱོད་
སྙིང་པོ་ཡི་གེ་དྲུག་པ་ཟློས། །འཇིག་རྟེན་འཁོར་བའི་ལོངས་སྤྱོད་
ཡོད་ཅིང་འདོད། །ནོར་གྱི་སྙིང་པོར་ཆོག་ཤེས་དགོས་མེད་སོགས། །
འཇིག་རྟེན་འཁོར་བའི་ནོར་རྫས་ཡོད་ཅིང་འདོད། །ཁང་ཁྱིམ་སྙིང་
པོར་རང་ལུས་སྒོམ་ཁང་ཟུངས། །འཇིག་རྟེན་འཁོར་བའི་ཁང་ཁྱིམ་
བཙོན་ཁང་ཡིན། །ཞིང་གི་སྙིང་པོར་དད་པའི་ཞིང་ས་བསྐྱེད། །
འཇིག་རྟེན་འཁོར་བའི་ཞིང་འདི་གཏན་མི་འདེབས། །སོ་ནམ་སྙིང་
པོ་ཆོས་སྤྱོད་འབད་ལ་གྱིས། །འཇིག་རྟེན་འཁོར་བའི་ལས་ལ་ཟིན་
པ་མེད། །འདུ་འཛིའི་སྙིང་པོར་ཏིང་འཛིན་སྤྲོ་བསྡུ་གྱིས། །འཇིག་
རྟེན་འཁོར་བའི་གཡེང་བ་སངས་པ་མེད། །མཆོད་གནས་སྙིང་པོར་
281



ལེགས་བཤད་བསྟན་བཅོས་ཕྱོགས་བསྒྲིགས།
དཀོན་མཆོག་གསུམ་པོ་ཁུར། །འཇིག་རྟེན་འཁོར་བའི་འཁོར་འདི་
སྐྱོང་བར་དཀའ། །གོས་ཀྱི་སྙིང་པོར་ངོ་ཚ་ཁྲེལ་འཛེམ་གྱོན། །
འཇིག་རྟེན་འཁོར་བའི་སྣལ་མ་འཛད་པ་ཡིན། །རྒྱན་གྱི་སྙིང་པོར་
སྡོམ་ཁྲིམས་གཙང་མ་སྲུངས། །འཇིག་རྟེན་འཁོར་བའི་གསེར་གཡུ་
རིན་ཐང་ཆེ། །གཉེན་གྱི་སྙིང་པོར་རང་སེམས་བྱ་རས་སྐྱོངས། །
འཇིག་རྟེན་འཁོར་བའི་གཉེན་འདི་མཐུན་ཀྱང་འབྲལ། །དགྲ་ཡི་
སྙིང་པོར་དུག་ལྔ་དྲག་ཏུ་ཐུལ། །འཇིག་རྟེན་འཁོར་བའི་དགྲ་འདི་
བཏུལ་ཅིང་གྱོང་། །ཉོན་ཅིག་སྐལ་ལྡན་བུད་མེད་རྣམས། །དད་པ་
ཅན་གྱི་ལས་ཅན་ཚོ། །ལྟ་བའི་སྙིང་པོར་རང་སེམས་སྙིང་པོ་ལྟོས། །
འཇིག་རྟེན་འཁོར་བའི་ཆོས་འདི་ལྟོས་ཤིང་གཡེངས། །སྒོམ་པའི་
སྙིང་པོར་རང་སེམས་སྟོང་གསལ་སྒོམས། །འཇིག་རྟེན་འཁོར་བའི་
ཆོས་ལ་ཉོན་མོངས་ལྡང་། །སྤྱོད་པའི་སྙིང་པོར་དུག་ལྔ་རང་གྲོལ་
ཆོད། །འཇིག་རྟེན་འཁོར་བའི་ཆོས་ལ་ཆགས་སྡང་རྒྱུན་མི་འཆད། །
འབྲས་བུའི་སྙིང་པོར་རང་སེམས་སངས་རྒྱས་རྟོགས། །འཇིག་རྟེན་
འཁོར་བའི་བསམ་པ་གྲུབ་པ་མེད། །མདོ་དོན་སྙིང་པོ་ཡི་གེ་དྲུག་པ་
དྲིལ། །འཇིག་རྟེན་འཁོར་བའི་རང་དོན་འཆལ་བ་ཡིན། །དེ་
282



ཞལ་གདམས་བཀའ་ནན་གྱི་སྐོར། །
རྣམས་ལྡན་ན་བུད་མེད་མ་ཡིན་བྱང་ཆུབ་སེམས་མ་ཡིན། །བུད་
མེད་ཆོས་མེད་ན་བྱོལ་སོང་རྐང་གཉིས་མ་ཡིན་པས་མདོ་དོན་ཆོས་
ལ་དྲིལ་ཅིག་ཅེས་སྤྲུལ་པའི་རྒྱལ་པོས་ནང་འཁོར་བུད་མེད་རྣམས་ལ་
གདམས་པའོ། །ཀླུ། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས། ཕྱི་འཁོར་གྱི་བུད་མེད་རྣམས་ལ་
གདམས་པ། ཀྱི། སྐྱེ་བ་དམན་པ་བུད་མེད་རྣམས་ཉོན་ཅིག བདག་
འཛིན་བུད་མེད་ཆེ་བས། བུ་ཁྱོ་ལ་བདག་འཛིན་གྱི་མདུད་པ་ཁྲོལ་
ལམ་ཞེ་ན། འདོད་ཆགས་བུད་མེད་ཆེ་བས། ནོར་རྫས་ལ་མ་
ཆགས་སྐྱེས་པའི་འཁྲི་བ་ཆོད། བློ་སྣ་བུད་མེད་མང་བས། བསམ་
བློ་མ་མང་བློ་སྣ་ཆོས་ལ་བསྒྱུར། བྱ་བ་བུད་མེད་མང་བས། དོན་
མེད་པའི་བྱ་བ་རྩོལ་བ་མ་ཆེ་མདོ་དོན་ཆོས་ལ་དྲིལ། དུག་ལྔ་བུད་
མིད་ཆེ་བས། ཉོན་མོངས་རླུང་གིས་ཁྱེར་བས་སེམས་ལ་གཉེན་པོ་
ཆུག གོ་བ་བུད་མེད་ཆུང་བས། རང་སེམས་གསལ་དག་རྟོགས་ལ་
སྣང་བ་ཁྲོལ་དུ་ཐོངས། ལེ་ལོ་བུད་མེད་ཆེ་བས། ཚེ་ལ་ལོང་མེད་
བརྩོན་འགྲུས་ཆོས་ལ་བསྐྱེད། སེར་སྣ་བུད་མེད་ཆེ་བས། ཕྱི་མའི་
283



ལེགས་བཤད་བསྟན་བཅོས་ཕྱོགས་བསྒྲིགས།
རྒྱགས་ཕྱེ་དགོས་སོ་བླ་མ་དཀོན་མཆོག་མཆོད་ལ་སྦྱིན་པ་ཅི་འགྲུབ་
ཐོངས། སྨྲ་བ་བུད་མེད་མང་བས། ཟེར་ལ་འདུག་ལོའི་སྨྲ་མཆུ་
ཚུམས་ལ། ལུས་ངག་སྡིག་སྒྲིབ་སྦྱོང་བའི་ཡི་གེ་དྲུག་པ་ཟློས་ཤིག
ཕྱི་བདར་རྒྱན་ལ་བུད་མེད་དགའ་བས། གསེར་གཡུ་རིན་ཐང་ཆེ་
བས་ལུས་ངག་ཡིད་གསུམ་ཐུགས་རྗེ་ཆེན་པོར་སྒོམས། ཁྱོ་དད་བུད་
མེད་ཆེ་བས། ཁྱིམ་ཐབ་བདུད་ཀྱི་བཙོན་ར་ཡིན་པས་སྐྱེས་པའི་
འཁྲི་བ་ཆོད། བུ་དད་བུད་མེད་ཆེ་བས། འཁོར་བའི་འཐེན་ཐག་
བུ་དང་བུ་མོ་ཡིན་པས་གཅིག་པུར་དམ་ཆོས་སྒྲུབས། ནོར་དད་
བུད་མེད་ཆེ་བས། སེར་སྣའི་མདུད་པ་ཁྲོལ་ལ་སྦྱིན་སོགས་ཅི་
འགྲུབ་ཐོངས། རྣམ་དད་བུད་མེད་ཆེ་བས་བཀལ་བའི་སྣམ་བུ་བྱས་
ཤིང་འཛད་པས། རང་སེམས་བལ་ལྟར་གཡེངས། གཟུང་འཛིན་
གྲུ་གུར་ཐུལ། གཉིས་འཛིན་ཐགས་སུ་ཐོགས། དེ་ལྟར་བྱས་
ནས་འདིར་བདེ་ཕྱི་མ་སྐྱེད་པས་བྱང་ཆུབ་ལམ་དུ་འགྲོ། བུད་མེད་
བཟང་ངན་ཐམས་ཅད་བསྐྱེད་པའི་གཞི་མ་ཡིན་པས་བུ་ཚ་ཆོས་ལ་
ཚུད། ཁྱིམ་གྱི་གནས་བརྟེན་ཡིན་པས་བཟའ་འཁོར་བྱམས་པས་
སྐྱོངས། ཟས་ནོར་བདག་མོ་ཡིན་པས་ཟས་ལ་ཡངས་སུ་གྱིས།
284



ཞལ་གདམས་བཀའ་ནན་གྱི་སྐོར།།
འཕྲལ་དབང་བུད་མེད་ཆེ་བས་ཉེ་འཁོར་ཟས་དང་བྱམས་པས་་་་་
སྐྱོངས། འདི་བས་ཕྱི་མ་རིང་བས་ཆོས་དང་ཅི་མཐུན་གྱིས། །འདི་
ཕྱིར་བྱིན་རླབས་འབྱུང་བས་དཀོན་མཆོག་ཞབས་ནས་ཐེག །
བསགས་པ་སྒྱུ་མ་ཡིན་གྱིས་སྦྱིན་པ་ཅི་འགྲུབ་ཐོངས། །དད་པས་
ཀུན་ནས་སློང་ལ་ཅི་བྱེད་ཆོས་ཕྱོགས་གྱིས། །འདི་ཕྱིའི་མགོན་སྐྱབས་
ཡིན་པས་ཐུགས་རྗེ་ཆེན་པོ་སྒྲུབས། །བྱང་ཆུབ་ལམ་སྣ་འདྲེན་པས་
ཡི་གེ་དྲུག་མ་ཟློས། །རྣམ་རྟོག་ཕྲ་རགས་འགག་པས་རང་ཤར་རང་
གྲོལ་ཐོངས། །སྣང་བ་སྐུ་རུ་ཁྱེར་ལ་ཐུགས་རྗེ་ཆེན་པོའི་ཞིང་དུ་
སྦྱོངས། །གྲག་པ་གསུང་དུ་ཁྱེར་ལ་ཡི་གེ་དྲུག་པའི་སྒྲ་རུ་ཟུངས། །
དྲན་རྟོག་ཐུགས་སུ་ཁྱེར་ལ་གསལ་སྟོང་འཛིན་མེད་ལྟོས། །རང་
ལུས་ཐ་མལ་གྱི་ཞེན་པ་ཆོད་ལ་ཐུགས་རྗེ་ཆེན་པོའི་སྐུ་སྣང་ལ་རང་་་
བཞིན་མེད་པར་སྒོམས། ངག་ཐ་མལ་གྱི་ཞེན་པ་ཆོད་ལ། ཨོཾ་མ་ཎི་
པདྨེ་ཧཱུཾ་ཞེས་པ་སྒྲ་གྲག་སྟོང་རྒྱུན་ཆད་མེད་པ་ཟློས། ཡིད་ཐ་མལ་གྱི་
ཞེན་པ་ཆོད་ལ་རྟོག་མེད་རིག་གསལ་ལྟོས། ཕྱོགས་འཛིན་འདོད་
པས་མ་བཅོས་ཕྱོགས་མེད་ལྟ་བ་ལྟོས། །སེམས་འཛིན་སྒོམ་པ་མ་
བྱེད་སྒོམ་མེད་ངང་ལ་ཞོག །ཆེད་བྱེད་སྤྱོད་པ་མ་བྱེད་རང་བྱུང་
285



ལེགས་བཤད་བསྟན་བཅོས་ཕྱོགས་བསྒྲིགས།
ཤུགས་འབྱུང་ཐོངས། །རེ་དོགས་འབྲས་བུ་མ་སྒྲུབ་སྐུ་གསུམ་ངོ་བོ་
རྟོགས། །དམ་ཚིག་བསྲུང་སྡོམ་མ་བྱེད་བསྲུང་མེད་ངང་ལ་ཞོག །
འགྲོ་དོན་ཕྱོགས་རིས་མ་བྱེད་ཕྱོགས་མེད་ཕུལ་བར་གྱིས། །སྙིང་
རྗེས་ཉེ་རིང་མ་བྱེད་དགྲ་གཉེན་ཉེ་རིང་སྤོངས། །ང་བདག་གཉིས་
འཛིན་མ་བྱེད་ང་མེད་བདག་མེད་གྱིས། །ཆགས་སྡང་རྗེས་ཕྱི་མ་
འབྲང་རང་སེམས་གློད་ལ་ཞོག །དེ་རྣམས་གོ་རྟོགས་ཉམས་སུ་
ལོངས་ན་བུད་མེད་སྐལ་ལྡན་བྱང་ཆུབ་སེམས་མ་ཡིན། དེ་ལྟར་མ་
ཤེས་མ་རིག་མ་རྟོགས་ན། འདི་ལྟར་གྱིས། རང་བཙུན་པ་མིས་མི་
གཤེ་བ། །གྱོས་སྨྱུག་ཕ་དང་མ་བཞིན་ཁུར། །ལས་ཀྱི་ཟླ་གྲོགས་
ཡིན་གྱིས་ཁྱོ་ལ་མིག་བཞིན་ལྟོས། །ལས་ཀྱི་ལན་ཆགས་ཡིན་གྱིས་བུ་
ཚ་བརྩེ་བས་སྐྱོངས། །འདུས་པ་འབྲལ་བ་ཡིན་གྱིས་ཡུན་དུ་མཐུན་
པར་འགྲོགས། །བཟང་ངན་ནོར་གྱིས་འབྱེད་པས་ཞིབ་ཐིགས་ཆུད་
མ་གསན། །ལྟོ་སྲོག་འབྲེལ་མ་ཡིན་པས་སོ་ནམ་གཙང་མར་གྱིས། །
འཇིག་རྟེན་རྣམ་ཐར་ཡིན་གྱིས་འཕྲལ་མགྲོན་བཟང་དུ་གྱིས། །
བསགས་པ་ཆུད་མ་གསན་པར་ཆོས་ཕྱོགས་ཅི་འགྲོ་གྱིས། །ལར་
ཆོས་མེད་ཕྱུག་ཅིང་བཙན་ཀྱང་མི་ཚེ་སྟོང་ལོག་ཡིན། །བུད་མེད་
286



ཞལ་གདམས་བཀའ་ནན་གྱི་སྐོར། །
མཛངས་བཀྲག་ལྡན་ཡང་ཆོས་མེད་ངན་མ་མདོ་མེད་ཡིན། །བུད་
མེད་བུ་མང་དཔལ་ཆེ་འཁོར་གཡོག་ལྡན་ཡང་ཆོས་མེད་རབས་ཆད་
གྲོགས་མེད་གཅིག་པུ་ངན་སོང་གནས་སུ་འགྲོ་བ་ཡིན། །སྐྱེ་འབྲས་
གཟུགས་བྱད་ཕུན་སུམ་ཚོགས་ཀྱང་ཆོས་མེད་ཟོག་མོ་ལྷུགས་མ་གླེན་
མ་དུད་འགྲོའི་ལུས་ཅན་ཡིན། །སྤྱང་ལ་སྐྲུན་ལ་གོ་ཤགས་ཕྱེད་ཀྱང་
ཆོས་མེད་གཡས་ཆུང་ཏེ་པ་ཏ་རང་མདོ་མེད་ཡིན། །ནོར་སོགས་
ཟས་དང་ཁྲལ་ལ་ཡེངས་ཀྱང་ཆོས་མེད་རང་མདོ་ཤོར་ནས་མི་ཚེ་་་
སྟོང་ལོག་ཡིན། །ཅི་བྱེད་ཆོས་དང་བསྟུན་ཅིག་འབངས་མོ་བུད་
མེད་རྣམས། །འདི་བས་ཕྱི་མ་རིང་ངོ་ཟ་མ་བུད་མེད་རྣམས། །
རང་དོན་འཚལ་བར་མ་གཏོང་ཨ་ཅེ་བུད་མེད་རྣམས། །ཞེས་སྤྲུལ་
པའི་རྒྱལ་པོས་ཕྱི་འཁོར་བུད་མེད་རྣམས་ལ་གསུངས་པའི་ཞལ་་་་
གདམས་སོ། །སྤྱི།། །། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས། བུད་མེད་རྣམས་ལ་བསླབ་བྱ་
གདམས་ངག་ཏུ་གསུངས་པ། ཟ་མ་བུད་མེད་རྣམས་ཉོན་ཅིག
སྤྱིར་ལྷོ་འཛམ་བུ་གླིང་དུ་སྐྱེས་ནས། སངས་རྒྱས་ཤཱཀྱ་ཐུབ་པའི་
287



ལེགས་བཤད་བསྟན་བཅོས་ཕྱོགས་བསྒྲིགས།
བསྟན་པ་དར་བ་དང་འཛོམ། སྒོས་བོད་ཁ་བ་ཅན་གྱི་རྒྱལ་ཁམས་
འདི་ལྷ་ཐུགས་རྗེ་ཆེན་པོས་འདུལ་བའི་ཞིང་དུ་གྱུར་པ་ཡིན་པས།
བོད་ཀྱི་རྒྱལ་ཁམས་སུ་ཟ་མ་བུད་མེད་དུ་སྐྱེས་ནས་འཆི་བ་མ་དྲན་་
པ་རྣམས་སྙིང་མེད་པ་ཡིན་ནོ། །ལར་ཉོན་ཅིག་ཟ་མ་བུད་མེད་
རྣམས། །ཕ་ཡུལ་བཞག་ནས་གཞན་གྱི་གཡོག་ལ་འགྲོ། །བུད་
མེད་བུ་ལ་ཕ་ཡུལ་མེད། །རང་ནོར་ཁྱེར་ནས་མི་ཡི་ཁོལ་མོ་བྱེད།
གཡོག་མོ་བླ་མེད་ཡིན། རང་ནོར་ཁྱེར་ནས་གཞན་ནོར་སོག་པའི་
ཚོང་ཁེ་ཅན་ཚོ། བུ་ཁྱོའི་བདག་མོ་དང་དཔལ་མོ་ཆེ། ཁྱོད་ཀྱི་མི་
ལུས་གཙང་མ་ཐོབ་ནས་ཆོས་མི་དྲན་པ། ལས་དང་བྱ་བས་གཡེངས་
པ་མ་ཚོར་བར། ངལ་བ་དོན་མེད་མ་བྱེད་ཅིག འཆི་བ་རྗེས་སུ་མ་
དྲན་པའི་བརྗེད་ངས་ཅན་ཚོ། འཆི་ཁར་ཆོས་མེད་མ་བྱེད་ཅིག ངན་
སོང་གསུམ་གྱི་སྡུག་བསྔལ་ལ་མི་འཇིགས་པའི་འཇིགས་སུན་ཅན་ཚོ།
གཏན་སྡུག་གི་ཡུལ་དུ་མ་འགྲོ་ཞིག །བུ་ཁྱོ་འདུལ་བའི་དཔའ་མོ་ཚོ། །
མི་ཚེ་སྟོང་ཟད་མ་བྱེད་ཅིག །ནང་ནོར་ཕྱུགས་ལ་སྤྱོད་པའི་ལོངས་
སྤྱོད་ཅན་ཚོ། །འཆི་ཁར་ནོར་རྣམས་བཞག་ནས་མ་འགྲོ་ཞིག །
ལུས་ལ་བྱི་དོར་བྱེད་པའི་སྐྱེ་འབྲས་ཅན་ཚོ། །འཆི་ཁར་ཕུང་པོ་
288



ཞལ་གདམས་བཀའ་ནན་གྱི་སྐོར།
བཞག་ནས་མ་འགྲོ་ཞིག །བལ་ཐགས་མཁས་པའི་གོས་བཟང་ཅན་
ཚོ། །འཆི་ཁར་གོས་མེད་གཅེར་བུར་མ་འགྲོ་ཞིག །བརྔོ་འཐག་
གཡོ་ཡང་མཁས་པའི་ལག་གཡང་ཅན་ཚོ། །འཆི་ཁར་རྒྱགས་ཕྱེ་
མེད་པར་མ་འགྲོ་ཞིག །ལས་ལ་ཟིན་པ་མེད་པའི་རེམ་མ་ཚོ། །
འཆི་ཁར་ཡུལ་ཞིང་བཞག་ནས་མ་འགྲོ་ཞིག །བུ་ཁྱོ་གསོ་བའི་
གཞུང་བཟང་མ་ཚོ། །འཆི་ཁར་བུ་མེད་ཁྱོ་མེད་དུ་མ་འགྲོ་ཞིག །
ཁྲལ་ཐོང་འཇལ་ལེན་བྱེད་པའི་གོ་ཆོད་མ་ཚོ། །འཆི་ཁར་ཁྲལ་མ་
འཁོར་བར་མ་འགྲོ་ཞིག །འཁོར་གཡོག་སྐྱོང་བའི་ཐེག་པ་ཅན་ཚོ། །
འཆི་ཁར་འཁོར་མེད་གཅིག་པུར་མ་འགྲོ་ཞིག །ལར་ཉོན་ཅིག་ཟ་
མ་བུད་མེད་ཚོ། །མཆོད་གནས་དཀོན་མཆོག་གསུམ་ལ་གྱིས། །
རྟེན་ས་འདི་ལས་བཟང་བ་མེད་དོ། །བླ་མ་མགོ་བོའི་ཐོད་བཞིན་
ཁུར། །བཀུར་གནས་འདི་ལས་བཟང་བ་མེད་དོ། །ཡི་དམ་ཐུགས་
རྗེ་ཆེན་པོ་སྒོམས། །སྒྲུབ་རྟེན་འདི་ལས་བཟང་བ་མེད་དོ། །སྙིང་པོ་
ཡི་གེ་དྲུག་མ་ཟློས། །སྒྲིབ་སྦྱོང་འདི་ལས་ལྷག་པ་མེད་དོ། །དད་
གུས་མོས་པས་གསོལ་བ་ཐོབ། །བྱིན་རླབས་འདི་ལས་ཆེ་བ་མེད་དོ། །
སློབ་དཔོན་མཆོད་གནས་ཞབས་ནས་ཐེག །བཀུར་གནས་འདི་
289



ལེགས་བཤད་བསྟན་བཅོས་ཕྱོགས་བསྒྲིགས།
ལས་བཟང་བ་མེད་དོ། །ལས་ངན་མི་དགེ་བཅུ་པོ་སྤོངས། །ལས་
སུ་འདི་ལས་བཟང་བ་མེད་དོ། །དགེ་བ་བཅུ་ལ་ལག་ལེན་གྱིས། །
ཆོས་སུ་འདི་ལས་བཟང་བ་མེད་དོ། །ཕ་དང་མ་ལ་བཀུར་སྟི་གྱིས་
ཤིག །དྲིན་ལ་དེ་ལས་ཆེ་བ་མེད་དོ། །ཕྱུགས་དང་སྒོ་ཁྱི་རེམ་ལ་
གསོས་ཤིག །བསོད་ནམས་འདི་ལས་ཆེ་བ་མེད་དོ། །ལྟོགས་
ཕོངས་ཅན་ལ་སྦྱིན་པ་ཐོངས་ཤིག །སྦྱིན་པ་དེ་ལས་ཆེ་བ་མེད་དོ། །
དུག་ལྔ་སྐྱེ་བའི་འཕོང་ར་སྲུངས་ཤིག །ཚོགས་སྡང་དེ་ལས་ཆེ་བ་
མེད་དོ། །ཟེར་ལོ་འདུག་ལོའི་སྨྲ་མཆུ་ཚུམས་ཤིག །ཟག་པ་དེ་ལས་
སོགས་པ་མེད་དོ། །ནང་ནུབ་སྐྱབས་འགྲོ་རེམ་ལ་གྱིས་ཤིག །ཆོས་
སྤྱོད་དེ་ལས་ལྷག་པ་མེད་དོ། །བླ་མ་དངོས་སུ་བྱོན་ཡང་གདམས་
ངག་འདི་ལས་མེད། །ཕ་མ་དངོས་སུ་བྱུང་ཡང་བསླབ་བྱ་འདི་ལས་
མེད་དོ། །བསླབ་བྱ་འདི་ལ་ཉན་པ་རྣམས་ནི། བྱང་ཆུབ་ཐོབ་
པར་ཐེ་ཚོམ་མེད་ལ། མི་ཉན་པ་རྣམས་ངན་སོང་གསུམ་དུ་སྐྱེ་བར་
འགྱུར་རོ་ཞེས་སྤྲུལ་པའི་རྒྱལ་པོས། ཟ་མ་བུད་མེད་རྣམས་ལ་བསླབ་
བྱར་གསུངས་པའི་ཞལ་གདམས་སོ། །སྤྱི།། །།བཅུ་གཉིས་པོ་དེ་
ཞལ་གདམས་བཀའ་ནན་གྱི་སྐོར་ཡིན་ནོ། །
29)



སློབ་དཔོན་པདྨའི་ཞལ་ཆེམས།
༄༅། །སློབ་དཔོན་པདྨས་བོད་ཀྱི་རྗེ་འབངས་
རྣམས་ལ་བཞག་པའི་ཞལ་ཆེམས་
བཞུགས་སོ། །
སློབ་དཔོན་པདྨ་འབྱུང་གནས།
དེ་ནས་སློབ་དཔོན་པདྨ་ལྷོ་ནུབ་སྲིན་པོ་འདུལ་བ་ལ་གཤེགས་
པར་དགོངས་པའི་ཚེ༔ ལྷ་སྲས་མུ་ཏིག་བཙན་པོ་ལ་སོགས་པའི་རྒྱལ་
པོ་རྣམས་ཀྱིས་ཞུས་པ༔ སློབ་དཔོན་བོད་དུ་མི་བཞུགས་རྒྱ་གར་
ཡུལ་དུ་གཤེགས་དགོངས་ན༔ ཕྱི་རབས་བོད་ཀྱི་རྒྱལ་པོ་རྣམས་
ཀྱིས་ཇི་ལྟར་བགྱིད༔ ཅེས་ཞུས་པས༔ བོད་ཀྱི་རྒྱལ་པོ་རྣམས་ལ་
གསུངས་པ༔
བསོད་ནམས་ལྡན་པའི་བོད་ཀྱི་རྒྱལ་པོ་རྣམས༔
རྒྱལ་པོའི་རང་བཞིན་འབངས་དང་ཟླ་མི་བྱ
རྒྱལ་པོས་འབངས་ཀྱི་སྤྱོད་པ་བྱ་བ་མིན༔
291



ལེགས་བཤད་བསྟན་བཅོས་ཕྱོགས་བསྒྲིགས།
གཞུང་ཐུབ་ཟོ་བཟང་རབ་ཏུ་བརྟན་པར་གྱིས༔
ཐུགས་ཆེས་ནང་བྱོན་བཀའ་གྲོས་དྲི་བ་ལ༔
དགོས་དོན་ཐུགས་ཚོད་ལྷུག་པར་གསུང་བར་གྱིས༔
སྲིད་ལ་གནོད་པའི་གྲོས་ལ་གསན་མི་བྱ
ཁྲོ་གཏུམ་མི་བྱ་ཞི་ཞིང་དུལ་བར་བྱ༔
གཙིགས་དང་བྱ་དགའ་བློ་གྲོས་མཛད་ཀྱང་ནི
ཧ་ཅང་མ་ཆེ་རན་ཙམ་མཛད་ན་ལེགས
བློན་པོ་འདོད་པ་ཆེ་ཞིང་རིག་པ་མེད
སྲིད་ཀྱི་མཁར་ནི་འཇིག་པའི་ཉེན་ཆེའོ༔
རྒྱལ་ཁ་བློན་གྱིས་སྒྱུར་བའི་དུས་སུ་ནི༔
དཀོར་དང་སྡིག་ལ་ཤིན་ཏུ་འཛེམ་པར་གྱིས
རྒྱལ་སྲིད་ཉམས་ན་རྒྱལ་པོ་གྱ་བ་ཡིན
བསྒྱུར་བར་མ་སླ་སྙན་ཁུང་མཐུག་པར་མཛོད༔
ཕྱེད་ཙམ་ཁོང་དུ་བསད་ནས་ཁོང་བ་བསྐྱེད་༔
སྲིད་ཀྱི་མུ་མཐའ་རིང་བས་གདོད་མཆིའོ༔
བཙུན་མོ་རྣམས་དང་བུད་མེད་གཞན་དག་ལ༔
292



སློབ་དཔོན་པདྨའི་ཞལ་ཆེམས།
འདོད་ཆགས་ཕྱིར་ན་ཐུགས་ལ་བཏགས་དྲགས་ན༔
ང་ཁྱོད་འདྲེས་ཤིང་བཟང་ངན་མེད་པར་འགྲོ༔
ཡིད་ཆེས་མེད་པའི་མི་ལ་བློ་མ་གཏོད༔
ལེགས་པར་མི་འོང་རང་སྲོག་འགུམས་ཉིན་ཡོད༔
ཕྱི་འཁོར་ཞི་བས་སྐྱོངས་ལ་ནང་འཁོར་ཟས་ཀྱིས་སྐྱོངས༔
ཕྱོགས་རིས་བོར་ལ་བཀའ་ནན་མཉམ་མཉམ་མཛོད༔
གཙུག་ལག་ཁང་དང་ལྷ་ཁང་མཆོད་རྟེན་རྣམས༔
བསོད་ནམས་ཆེ་སྟེ་ཐ་མ་སྡིག་པའི་རྒྱུ
དེ་བས་སྔར་ཡོད་རྣམས་ལ་བཀུར་སྟི་མཛོད༔
དམ་ཆོས་བསྒྱུར་ལ་ཞུ་གཏུགས་དག་པར་མཛོད༔
ལན་གཅིག་དུས་ན་བཀའ་ལ་ཚད་མར་འཛིན
དཀོན་མཆོག་གསུམ་ལ་སྤྱན་ལྟར་གཅེས་པར་མཛོད༔
ཐེག་པའི་ཆོས་ལ་འཇུག་ལུགས་རེ་རེ་སྟེ༔
ཀུན་གྱི་སྒོ་ནས་འབྲས་བུ་ཐོབ་མོད་ཀྱང༔
གསང་སྔགས་རྡོ་རྗེ་ཐེག་པ་དང་དུ་ལོངས༔
སྤྲ་སྤྲོ་བཞུགས་གནས་མང་པོ་ཐུང་བའི་ཉེན༔
293



ལེགས་བཤད་བསྟན་བཅོས་ཕྱོགས་བསྒྲིགས།
ཡོད་པས་ཤིན་ཏུ་བརྟན་ཅིང་བརྟག་པར་མཛོད༔
མཐའ་མི་ལྷོ་བལ་རིག་ཤེས་མེད་པ་ལ༔
ཡིད་ཆེས་མ་མཛད་སླུ་བའི་ཉེན་མཆིས་སོ
བང་སོ་བཞུགས་གནས་མ་སྤོ་ཆུང་བའི་ཉེན༔
ཐུགས་ཁྲལ་མ་མཛད་བརྟན་ཅིང་ལྷུན་ཆགས་བཞུགས༔
བཙུན་མོ་རྣམས་ཀྱང་སྲིད་ཀྱི་གཞི་ཡིན་པས
ཁོང་ཡངས་ཆེ་ཞིང་ཐེག་པ་ཆེ་བར་མཛོད༔
ཟས་ལ་བཟང་ཞིང་ལག་བྱེད་གཙང་བར་མཛོད༔
ལུས་ཚུགས་ཐུབ་ཅིང་བཅའ་ག་འཐོག་པར་མཛོད༔
ཡེངས་ལ་མ་འབྱམས་སྤྱོད་ལམ་ཐུབ་པར་གྱིས༔
སྨྲ་བ་མ་མང་ངག་འཇམ་ཞེ་ལ་སྲིངས༔
ཕྱི་འཁོར་ནང་འཁོར་བཟང་དང་སྙན་པས་སྐྱོངས
ལྷ་སྲས་ལྕམ་དྲལ་རྣམས་ཀྱང་ཆོས་ལ་ཚུད༔
འདིར་བཙུན་ཕྱི་མར་ལྷ་མིའི་མཐོ་རིས་འཐོབ༔
པདྨ་འབྱུང་གནས་བདག་ནི་ད་འགྲོ་བས༔
ད་ལྟར་བཞུགས་དང་སླད་ནས་འབྱོན་པ་ཡི༔
294



སློབ་དཔོན་པདྨའི་ཞལ་ཆེམས། །
བོད་ཀྱི་རྒྱལ་པོ་རྣམས་ཀྱི་ཐུགས་ལ་དེ་ལྟར་ཞོག
ཅེས་གདམས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལསཿ སློབ་དཔོན་པདྨས་བོད་ཀྱི་རྒྱལ་པོ་རྣམས་
ལ་ཞལ་ཆེམས་སུ་བཞག་པའི་ལེའུ་སྟེ་ཉེར་བཞི་པའོ༔ ༔
དེ་ནས་ཁྲི་བཟང་ཡབ་ལྷག་ལ་སོགས་པའི་བློན་པོ་རྣམས་ཀྱིས་
སློབ་དཔོན་ལ་ཞུས་པ༔ གུ་རུ་མི་བཞུགས་རྒྱ་གར་ཡུལ་དུ་གཤེགས་
དགོངས་ན༔ ཕྱི་རབས་བློན་པོ་རྣམས་ཀྱིས་ཇི་ལྟར་བགྱི༔ ཞེས་
ཞུས་པས༔ སློབ་དཔོན་གྱིས་གསུངས་པ༔
བོད་ཀྱི་རྒྱལ་པོའི་བློན་པོ་བྱེད་པ་རྣམས
རྗེ་ཡི་རིམ་གྲོ་ལུས་ངག་གུས་པར་གྱིས༔
ནང་གི་ཁབ་སོ་བཙུན་མོའི་ཞབས་ཏོག་གྱིས༔
ཕྱི་ཡི་ཆབ་སྲིད་ཆོས་དང་མཐུན་པར་སྐྱོངས
འབངས་ཀྱི་སོ་ཚིས་ཤ་ཚ་བརྩེ་བར་གྱིས༔
བློན་པོའི་སྐུ་གཉེར་རྗེ་ཡི་བཀའ་བློན་གྱིས༔
རྒྱལ་ཁབ་བདེ་ལ་བཀོད་ཅིང་རྒྱལ་ཁྲིམས་བཙན་པར་་་་་
གྱིས༔
2a6



ལེགས་བཤད་བསྟན་བཅོས་ཕྱོགས་བསྒྲིགས།
དཀོན་མཆོག་གསུམ་གྱི་རྟེན་གཟུགས་ཐེག་ཆེན་ཆོས་གྲྭ་
ཚུགས
ཕོ་བྲང་རྒྱལ་ཁམས་གཞུང་བཟུང་སོ་ཁ་ཕྱི་ལ་བསྟན༔
བྱམས་སྡང་ངོ་ཤེས་ལེགས་ཉེས་དོན་རྟོགས་པས༔
སྔ་གྲོས་མི་ཞན་ལོགས་ཉེས་སེམས་པར་གྱིས༔
ཕྱིས་འགྱོད་མི་ཕན་ཐལ་ཟིན་བཅོས་མི་ཐུབ
དང་པོ་བསམས་ནས་བྱས་ན་ཕྱི་ནས་མ་ལེགས་བྱུང་ཡང་
འགྱོད་པ་མེད༔
ཆོས་ལ་གནས་ཤིང་དང་བ་ཆེ་ལ་དཀོན་མཆོག་མཆོད་ན་
ཆོས་བློན་ཡིན༔
གྲོས་མཁན་རིག་པ་ཆེ་ལ་ལེགས་པར་བརྟག་མཁས་་་་་
མཛངས་བློན་ཡིན༔
དཔའ་ལ་ཟོན་ཐུབ་དགྲ་བོ་ཐབས་ཀྱིས་འདུལ་ན་དཔའ་
བློན་ཡིན༔
ཁོང་དུ་ཞེ་གནག་མེད་ཅིང་མཛངས་ཤིང་སྲིད་ཐབས་་་་
མཁས་ན་འཕྲུལ་བློན་ཡིན༔
296



སློབ་དཔོན་པདྨའི་ཞལ་ཆེམས།
རྒྱལ་པོའི་རྒྱལ་སྲིད་ལེགས་ཉེས་བློན་པོ་བཟང་ངན་ཡིན༔
ལེགས་པར་ལྟ་རྟོག་ཐོང་ལ་རྒྱལ་པོའི་རྒྱལ་སྲིད་སྐྱོངས༔
པདྨ་འབྱུང་གནས་བདག་ནི་ད་འགྲོ་བས།
ད་ལྟར་བཞུགས་དང་སླད་ནས་འབྱོན་པ་ཡི
ཕྱི་རབས་བློན་པོ་རྣམས་ཀྱི་ཐུགས་ལ་དེ་ལྟར་ཞོག༔
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལས༔ སློབ་དཔོན་གྱིས་བློན་པོ་རྣམས་ལ་ཞལ་
ཆེམས་སུ་བཞག་པའི་ལེའུ་སྟེ་ཉེར་ལྔ་པའོ༔ ༔
དེ་ནས་གཉགས་ཛྙཱ་ན་ཀུ་མ་ར་ལ་སོགས་པའི་བོད་ཀྱི་རབ་་་་
བྱུང་རྣམས་ཀྱིས་ཞུས་པ༔ གུ་རུ་མི་བཞུགས་རྒྱ་གར་ཡུལ་དུ་འབྱོན་
དགོངས་ན༔ ཕྱི་རབས་བོད་ཀྱི་རབ་བྱུང་རྣམས་ཀྱིས་ཇི་ལྟར་བགྱི་
ཞུས་པས༔ སློབ་དཔོན་གྱིས་གསུངས་པ༔
ཐར་པའི་ལམ་ལ་གཤེགས་པའི་ཕྱི་རབས་བཙུན་པ་རྣམས
མི་ཆོས་ནང་ནས་བྲོས་ཏེ་ཐར་པའི་ལམ་ལ་ཞུགས
ཕ་མ་གཉེན་བཤེས་བོར་ནས་ཆགས་པ་མེད་པར་གྱིས
སྐྲ་བཞར་སྟོན་པའི་ཆོས་གོས་གྱོན་ནས་རབ་ཏུ་བྱུང༔
297



ལེགས་བཤད་བསྟན་བཅོས་ཕྱོགས་བསྒྲིགས།
མཁན་སློབ་ཁྲིམས་དབང་མཛད་པའི་མཁས་བཙུན་ལ༔
དགེ་སློང་དགེ་ཚུལ་སྡོམ་པ་ཚུལ་ཁྲིམས་བླང༔
བསླབ་པའི་རིམ་པ་ཉེས་བྱས་མེད་པར་སྲུངས༔
བཞུགས་པའི་གནས་དང་ལྷུང་བཟེད་བཀྲུ་ལ་སོགས
མཁན་སློབ་དགེ་འདུན་བསྒྲེས་ཀུན་ཞབས་ཏོག་དང༔
མཎྜལ་ཆོག་ཆག་བྱི་དོར་ལེགས་པར་བྱ
མཆོད་པ་ཐམས་ཅད་ཡིད་འོང་ལེགས་པར་བཀོད༔
སྲོད་དང་ཐོ་རངས་མི་ཉལ་དགེ་སྦྱོར་བྱ༔
དགེ་བ་ཆོས་སྤྱོད་ལམ་རིམ་སྣ་ཚོགས་བྱ༔
འདུལ་ཁྲིམས་ཉམས་པའི་བཤགས་པ་དུས་སུ་བྱ༔
བསླབ་པ་ཤེས་བཞིན་བཟུང་ལ་ཕམ་ལྟུང་མེད་པར་བྱ༔
དགེ་འདུན་སྡེ་གྲལ་སྡོད་ཅིང་ཁྱིམ་པའི་སར་མི་སྡོད
ཁྱད་པར་བུད་མེད་མ་སྲིང་ཡིན་ཀྱང་བསྟེན་མི་བྱ
ཀུན་གྱི་མཆོད་གནས་ཡིན་པས་ཁ་ན་མ་ཐོ་སྤོངས༔
དེ་ལྟར་བྱས་ན་འདིར་བདེ་ཕྱི་མར་ལམ་སྣ་ཟིན༔
འཁོར་བ་སྤངས་ནས་བུད་མེད་བཙུན་མ་བྱས་པ་རྣམས༔
298



སློབ་དཔོན་པདྨའི་ཞལ་ཆེམས།
ལས་ངན་སྐྱེ་བ་དམན་པས་མཁས་བཙུན་བློས་མི་ལྕོགས༔
སྐྱེས་པའི་འཁྲི་བ་ཆོད་ལ་འདུལ་ཁྲིམས་གཙང་མར་སྲུངས༔
ཁྱིམ་པའི་ས་ལ་མ་འགྲོ་བཙུན་མའི་སྡེ་ལ་སྡོད༔
ཉན་བཤད་སློབ་གཉེར་བྱ་ཞིང་དགེ་བ་ཅི་ནུས་བསག
ཁ་ཏོན་བྱ་ཞིང་བསྐོར་བ་ཕྱག་ལ་ནན་ཏན་སྐྱེད༔
བསླབ་པའི་ཁྲིམས་ལ་གཡོ་སྒྱུ་ཚུལ་འཆོས་མེད་པར་སྲུངས༔
བཙུན་མ་ལོག་ན་འདིར་གཤེ་ཕྱི་མ་དམྱལ་བར་ལྟུང༔
དེ་བས་སེམས་སྟོབས་སྐྱེད་ལ་ཚུལ་ཁྲིམས་དམ་པར་སྲུངས༔
པདྨ་འབྱུང་གནས་བདག་ནི་ད་འགྲོ་བས།
ད་ལྟར་བཞུགས་དང་སླད་ནས་འབྱོན་པ་ཡི༔
བོད་ཀྱི་རབ་བྱུང་ཕོ་མོ་རྣམས་ཀྱི་ཐུགས་ལ་དེ་ལྟར་ཞོག
ཅེས་གསུངས་སོ༔ སློབ་དཔོན་པདྨའི་སྐྱེས་རབས་དྲི་མ་མེད་
པ་ལས༔ སློབ་དཔོན་པདྨས་བོད་ཀྱི་བཙུན་པ་ཕོ་མོ་རྣམས་ལ་ཞལ་
ཆེམས་སུ་བཞག་པའི་ལེའུ་སྟེ་ཉེར་དྲུག་པའོ༔ ༔
དེ་ནས་སྐ་ཅོག་རྣམ་གཉིས་ལ་སོགས་བོད་ཀྱི་དགེ་བཤེས་སྟོན་
པ་རྣམས་ཀྱིས་ཞུས་པ༔ གུ་རུ་མི་བཞུགས་རྒྱ་གར་ཡུལ་དུ་གཤེགས་
299



ལེགས་བཤད་བསྟན་བཅོས་ཕྱོགས་བསྒྲིགས།
དགོངས་ན༔ ཕྱི་རབས་བོད་ཀྱི་དགེ་བཤེས་སྟོན་པ་རྣམས་ཀྱིས་ཇི་
ལྟར་བགྱི་ཞུས་པས༔ སློབ་དཔོན་གྱིས་གསུངས་པ༔
མཁས་ཤིང་ཡོན་ཏན་ལྡན་པའི་བོད་ཀྱི་དགེ་བཤེས་རྣམས༔
སློབ་དཔོན་མཁས་གྲུབ་ལྡན་པའི་བླ་མ་ལ༔
འདྲི་ཀློག་ཉན་དང་བསམ་བརྗོད་ལེགས་པར་གྱིས
སྡེ་སྣོད་གསུམ་དང་གསང་སྔགས་ཕྱི་ནང་སྟེ༔
ཐེག་པའི་ཆོས་རྣམས་ཀུན་ལ་མཁས་པར་སློབས༔
ཤེས་བྱ་རྣམས་ཀྱི་ཡུལ་ཀུན་སྦྱང་བའི་ཕྱིར༔
རིག་པའི་གནས་ལྔ་དག་ལ་མཁས་པར་སློབས༔
མི་གཞན་བཀུར་བའི་གནས་གྱུར་ནས༔
བསོད་ནམས་འདུ་འཛི་བྱུང་བའི་ཚེ༔
ང་རྒྱལ་ཁེངས་སེམས་ཕྲག་དོག་སྤོངས
རང་མཐོང་ཆེ་བའི་ལས་མི་བྱ
ཁ་ནས་སྨྲ་བའི་ཚིག་རྗེས་བསླབ༔
ཀུན་དང་མཐུན་པར་ཆོས་བཞིན་སྤྱོད༔
ང་མཁས་གཞན་ནི་མི་མཁས་ཞེས༔
300



སློབ་དཔོན་པདྨའི་ཞལ་ཆེམས།
ཁ་ན་མ་ཐོ་ཕྲག་དོག་སྤོངས༔
སློབ་གཉེར་འདོད་པའི་གང་ཟག་ལ༔
ཅི་དགའ་ཅི་མོས་ཆོས་རྣམས་སློབས༔
རང་གི་བླ་མ་སློབ་དཔོན་ལ༔
ལུས་ངག་ཡིད་གསུམ་བཀུར་སྟི་གྱིས༔
ནོར་ཟས་ལ་སོགས་ཅི་ཡོད་ཕུལ
ཆོས་ལ་ངོམས་སྐྱེན་མ་བྱེད་པར༔
མཁས་པ་རྣམས་ལ་འདྲི་ཞིང་གཏུགས
ཆེ་བཅོས་སྟོང་ལྡིར་མ་ཆེ་བར༔
ཡོན་ཏན་ཆོས་ཀྱིས་གང་བར་གྱིས༔
མཆེད་གྲོགས་རྣམས་ལ་འགྲན་སེམས་སྤོངས༔
ཅུང་ཟད་ཡོན་ཏན་རྙེད་པའི་ཚེ
ཁེངས་ཤིང་རང་འདོད་མ་ཆེ་བར༔
གཙོར་ནི་ཀུན་ལ་སྙིང་རྗེས་ཟུང༔
ཚད་མེད་བཞི་ཡི་གོ་ཆ་བགོས༔
རང་རྒྱུད་ཆོས་ཀྱིས་མ་དུལ་ན༔
301



ལེགས་བཤད་བསྟན་བཅོས་ཕྱོགས་བསྒྲིགས།
གཞན་དག་འདུལ་བར་ག་ལ་ནུས།
མཁས་ནས་རང་རྒྱུད་དུལ་བར་གྱིས༔
པདྨ་འབྱུང་གནས་བདག་ནི་ད་འགྲོ་བས།
ད་ལྟར་བཞུགས་དང་སླད་ནས་འབྱོན་པ་ཡི༔
བོད་ཀྱི་དགེ་བཤེས་སྟོན་པ་རྣམས་ཀྱི་ཐུགས་ལ་དེ་ལྟར་་་་་་
ཞོག
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལས༔ སློབ་དཔོན་པདྨས་བོད་ཀྱི་དགེ་བཤེས་
སྟོན་པ་རྣམས་ལ་ཞལ་ཆེམས་སུ་བཞག་པའི་ལེའུ་སྟེ་ཉེར་བདུན་་་་་
པའོ༔ ༔
དེ་ནས་སངས་རྒྱས་ཡེ་ཤེས་ལ་སོགས་པའི་བོད་ཀྱི་སྔགས་པ་་་
རྣམས་ཀྱིས་ཞུས་པ༔ གུ་རུ་མི་བཞུགས་རྒྱ་གར་ཡུལ་དུ་གཤེགས་
དགོངས་ན༔ ཕྱི་རབས་བོད་ཀྱི་སྔགས་པ་རྣམས་ཀྱིས་ཇི་ལྟར་བགྱི་
ཞུས་པས༔ སློབ་དཔོན་གྱིས་གསུངས་པ༔
གསང་སྔགས་སྒོར་ཞུགས་བོད་ཀྱི་སྔགས་པ་རྣམས༔
གསང་སྔགས་རྩ་བ་བླ་མ་གྲུབ་ཐོབ་ཚོལ༔
302



སློབ་དཔོན་པདྨའི་ཞལ་ཆེམས་
གསང་སྔགས་ཆོས་སྒོ་རིམ་པ་དབང་གིས་ཕྱེས༔
གསང་སྔགས་སྲོག་ཏུ་དམ་ཚིག་གཙང་མར་སྲུངས
རྡོ་རྗེ་སློབ་དཔོན་ཡན་ལག་མགོ་ལྟར་ཁུར༔
ཡི་དམ་ལྷ་ནི་ཁོག་པའི་སྙིང་ལྟར་ཆོངས༔
མཁའ་འགྲོ་དམ་ཅན་ལུས་ཀྱི་གྲིབ་ལྟར་བསྟེན
གསང་སྔགས་ཟབ་མོ་མིག་གི་འབྲུ་ལྟར་བཙའ༔
སྙིང་པོ་ཟབ་མོ་ཁོང་གི་དབུགས་ལྟར་བགྲང
བསྐྱེད་རྫོགས་ཟབ་མོ་ལུས་དང་སྲོག་ལྟར་སྒོམས༔
ལྟ་སྒོམ་སྤྱོད་པ་འབྲས་བུ་རླབས་ཀྱིས་བཅད
མི་དགེ་བཅུ་སྤོངས་དགེ་བཅུ་དང་དུ་ལོངས༔
ཆོས་ཀྱི་ཕྱིར་ནི་རང་གི་སྲོག་དང་སྡོས
གཙོ་རུ་བསྙེན་སྒྲུབ་དང་དུ་བླང་བ་གཅེས
ཉ་སྟོང་བརྒྱད་དང་ཉི་ཤུ་གསུམ་ལ་ནི༔
ཚོགས་དང་གཏོར་མ་བཏང་ཞིང་སྐོར་གསོལ་
གདོལ་སྤྱོད་རེས་ཆོད་མི་བྱ་སློབ་དཔོན་བཟང་ལ་བརྟེན༔
འཕྲིན་ལས་བོན་གྱེར་མི་བྱ་གྱེར་དང་བསྒོམ་དུ་བསྟུན༔
303



ལེགས་བཤད་བསྟན་བཅོས་ཕྱོགས་བསྒྲིགས།
བསྙེན་སྒྲུབ་འཕྲིན་ལས་རྣམ་བཞི་གཞུང་བཞིན་སྙེགས༔
གསང་སྔགས་དག་ལ་ཡིད་གཉིས་ཐེ་ཚོམ་སྤོངས༔
གསང་སྔགས་ནོར་དུ་མི་བཙོང་སྤེལ་མི་བྱ༔
རོང་གིས་བསྒྲུབ་ན་དངོས་གྲུབ་ཅི་བསམ་འགྲུབ༔
པདྨ་འབྱུང་གནས་བདག་ནི་ད་འགྲོ་བས
ད་ལྟར་བཞུགས་དང་སླད་ནས་འབྱོན་པ་ཡི༔
བོད་ཀྱི་སྔགས་པ་རྣམས་ཀྱི་ཐུགས་ལ་དེ་ལྟར་ཞོག
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལས༔ སློབ་དཔོན་པདྨས་བོད་ཀྱི་སྔགས་པ་
རྣམས་ལ་ཞལ་ཆེམས་སུ་བཞག་པའི་ལེའུ་སྟེ་ཉེར་བརྒྱད་པའོ༔ ༔
དེ་ནས་ཞང་སྐྱེ་མེད་རྟོགས་གྲོལ་ལ་སོགས་བོད་ཀྱི་སྒོམ་ཆེན་་་
རྣམས་ཀྱིས་ཞུས་པ༔ སློབ་དཔོན་མི་བཞུགས་རྒྱ་གར་ཡུལ་དུ་
གཤེགས་དགོངས་ན༔ ཕྱི་རབས་བོད་ཀྱི་སྒོམ་ཆེན་རྣམས་ཀྱིས་ཇི་
ལྟར་བགྱི་ཞུས་པས༔ སློབ་དཔོན་གྱིས་གསུངས་པ༔
ཏིང་འཛིན་གཙོར་སྤྱོད་བོད་ཀྱི་སྒོམ་ཆེན་རྣམས༔
ལྟ་བ་ཐག་ཆོད་དགོངས་པ་ཅན་ལ་ཞུས
304



སློབ་དཔོན་པདྨའི་ཞལ་ཆེམས་
སྒོམ་པའི་ཉམས་ལེན་ཉམས་རྟོགས་ཅན་ལ་ཉོན
སྤྱོད་པའི་བྱ་བ་མཉམ་བཞག་རྗེས་ཐོབ་སྲེས༔
འབྲས་བུ་སྐུ་གསུམ་རང་གསལ་རྟོགས་པར་གྱིས༔
གསལ་འདེབས་བཀའ་དང་རྒྱུད་ལུང་མན་ངག་ལྟར༔
ཚིག་ལ་མ་འབྱམས་དོན་ལ་ལྟ་རྟོགས་ཐོང༔
གདམས་ངག་ཅན་གྱི་བླ་མ་བཟང་པོར་བསྟེན
སྒོམ་ཆེན་ཐོས་པ་ཆེ་ན་གོལ་ས་ཆུང་༔
ཡིད་ཆེས་མེད་པར་སྒོམ་པའི་ཚུལ་མི་བཅོས༔
ཐེ་ཚོམ་བཅད་ཕྱིར་གྲུབ་ཐོབ་རྣམས་ལ་གཏུགས
མི་ཤེས་བཞིན་དུ་ཚུལ་འཆོས་ལས་མི་བྱ༔
ཆོས་ཉིད་མཉམ་པའི་དོན་ལ་གནས་པའི་ཚེ༔
བྱིང་རྒོད་ལ་སོགས་སྐྱོན་གྱི་ཁར་མི་བཏང
སྟོང་གསལ་ངང་ལ་ཉིན་མཚན་མེད་པར་སྒོམས༔
ཆོས་ཉིད་དོན་ཐོང་རྒྱུད་ལ་སྐྱེས་པའི་ཚེ༔
བདེ་སྡུག་གང་བྱུང་དགེ་སྦྱོར་གྲོགས་སུ་སྒྱུར༔
ཆུང་མ་བྱམས་ཀྱང་སྒོམ་ཆེན་གཡོག་མི་བཅོལ༔
305



ལེགས་བཤད་བསྟན་བཅོས་ཕྱོགས་བསྒྲིགས།
བུད་མེད་སློབ་མ་ཞབས་ཏོག་ཆེ་བ་དང༔
མོས་གུས་ཆེ་ཡང་ཞབས་འདྲེན་རྒྱུ་ཡིན་པས༔
འཁོར་གཡོག་ཞབས་ཏོག་ཆེ་ཡང་རྒྱངས་སྲིངས་ཤིག
འདུ་ལོང་བསོད་ནམས་བར་ཆོད་གཡབ་མོ་ཡིན༔
རང་སེམས་དཔང་དུ་ཚུགས་ལ་ཡེངས་མི་བྱ
དེ་འདྲའི་སྒོམ་ཆེན་མི་ལུས་རྒྱལ་བའི་ཐུགས
པདྨ་འབྱུང་གནས་བདག་ནི་ད་འགྲོ་བས
ད་ལྟར་བཞུགས་དང་སླད་ནས་འབྱོན་པ་ཡི༔
བོད་ཀྱི་སྒོམ་ཆེན་རྣམས་ཀྱི་ཐུགས་ལ་དེ་ལྟར་ཞོག
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལས༔ བོད་ཀྱི་སྒོམ་ཆེན་རྣམས་ལ་ཞལ་ཆེམས་
སུ་བཞག་པའི་ལེའུ་སྟེ་ཉེར་དགུ་པའོ༔ ༔
དེ་ནས་ཉང་འཁྲུལ་ཞིག་ལ་སོགས་པའི་བོད་ཀྱི་རྣལ་འབྱོར་པ་
རྣམས་ཀྱིས་སློབ་དཔོན་ལ་ཞུས་པ༔ སློབ་དཔོན་མི་བཞུགས་རྒྱ་
གར་ཡུལ་དུ་གཤེགས་དགོངས་ན༔ ཕྱི་རབས་བོད་ཀྱི་རྣལ་འབྱོར་
པ་རྣམས་ཀྱིས་ཇི་ལྟར་བགྱི་ཞུས་པས༔ སློབ་དཔོན་གྱིས་གསུངས་
306



སློབ་དཔོན་པདྨའི་ཞལ་ཆེམས། །
os
ལྟ་སྒོམ་གདེང་དང་ལྡན་པའི་བོད་ཀྱི་རྣལ་འབྱོར་པ་རྣམས་
གསོན་དང༔
ཆོས་ཉིད་མ་བཅོས་དོན་གྱི་རྣལ་འབྱོར་པ༔
རིག་པའི་ཡེ་ཤེས་རྟོགས་ཕྱིར་རྣལ་འབྱོར་པ༔
རྣལ་འབྱོར་ཞེས་པ་མིང་དུ་བཏགས་པ་ཡིན༔
ལྟ་བ་ཞེ་འདོད་མེད་པས་ཕྱོགས་རིས་ཁར་མི་བཏང༔
སྒོམ་པ་དམིཊ་གཏད་མེད་པས་སེམས་འཛིན་ཁར་མི་བཏང
སྤྱོད་པ་བླང་དོར་མེད་པས་ངར་འཛིན་ཁར་མི་བཏང༔
འབྲས་བུ་སྤང་ཐོབ་མེད་པས་དེར་འཛིན་ཁར་མི་བཏང༔
དམ་ཚིག་སྲུང་མཚམས་མེད་པས་ཟོལ་ཟོག་ཁར་མི་བཏང༔
ཆོས་ལ་ཕྱོགས་རིས་མེད་པས་གྲུབ་མཐའི་ཁར་མི་བཏང༔
སྣང་བ་འཁྲུལ་བ་ཡིན་ནོ་ཐ་མལ་ཁར་མི་བཏང༔
ཁ་ཟས་སྲོག་འཚོ་ཡིན་ནོ་མུ་ཏོའི་ཁར་མི་བཏང༔
ནོར་རྫས་སྒྱུ་མ་ཡིན་ནོ་འདོད་པའི་ཁར་མི་བཏང༔
གོས་ནི་ལྷགས་སྐྱོབ་ཡིན་ནོ་འཕྱོར་གོས་ཁར་མི་བཏང༔
307



ལེགས་བཤད་བསྟན་བཅོས་ཕྱོགས་བསྒྲིགས།
མཉམ་པ་གཉིས་མེད་ཡིན་ནོ་འཁོར་གྱི་ཁར་མི་བཏང༔
རྒྱལ་ཁམས་ཕྱོགས་མེད་ཡིན་ནོ་ཕ་ཡུལ་ཁར་མི་བཏང༔
ཕུག་སྟོང་སྡོད་ས་ཡིན་ནོ་དགོན་པའི་ཁར་མི་བཏང་༔
གཅིག་པུ་རྣལ་འབྱོར་ཡིན་ནོ་འདུས་པའི་ཁར་མི་བཏངཿ
ཆགས་མེད་ཞེན་མེད་ཡིན་ནོ་འཛིན་ཆགས་ཁར་མི་བཏང
རང་གྲོལ་ཞིག་པོ་ཡིན་ནོ་ཟོལ་ཟོག་ཁར་མི་བཏང༌༔
པདྨ་འབྱུང་གནས་བདག་ནི་ད་འགྲོ་བས༔
ད་ལྟར་བཞུགས་དང་སླད་ནས་འབྱོན་པ་ཡི༔
བོད་ཀྱི་རྣལ་འབྱོར་རྣམས་ཀྱི་ཐུགས་ལ་དེ་ལྟར་ཞོག
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལས སློབ་དཔོན་པདྨས་བོད་ཀྱི་རྣལ་འབྱོར་པ་
རྣམས་ལ་ཞལ་ཆེམས་སུ་བཞག་པའི་ལེའུ་སྟེ་སུམ་ཅུ་པའོ༔ ༔
དེ་ནས་མྱོས་རིན་ཆེན་གྲགས་ལ་སོགས་པའི་བོད་ཀྱི་སྐྱེ་བོ་་་་་
རྣམས་ཀྱིས་ཞུས་པ༔ སློབ་དཔོན་བོད་དུ་མི་བཞུགས་རྒྱ་གར་ཡུལ་
དུ་གཤེགས་དགོངས་ན༔ ཕྱི་རབས་བོད་ཀྱི་སྐྱེ་བོ་རྣམས་ཀྱིས་ཇི་
ལྟར་བགྱི་ཞུས་པས༔ སློབ་དཔོན་གྱིས་གསུངས་པ༔
308



སློབ་དཔོན་པདྨའི་ཞལ་ཆེམས། །
ཕྱི་རབས་བོད་ཀྱི་སྐྱེ་བོ་རྒས་གཞོན་རྣམས༔
རྒྱལ་པོའི་རྒྱལ་ཁྲིམས་གཉན་པར་ཟུང༔
རྗེ་ཡི་བཀའ་ལུང་གཉན་པར་ཟུང༔
སྒོས་སྤྱོད་ཡལ་བར་དོར་ནས་ནི
གཙོ་བོའི་སྤྱི་ཆོས་སྲོག་ཏུ་ལྟོས
མནའ་ནི་གཟན་དུ་མི་བོར་ཞིང༔
ཆད་པ་ཐམས་ཅད་བཙན་པར་བྱ༔
མང་པོ་རྣམས་ནི་ཁ་བསྡུས་ལ༔
ངན་པ་ཁྱད་དུ་མི་གསོད་པར
སྤྱི་གྲོས་བྱས་ན་འགྱོད་པ་མེད༔
མཛངས་མ་རྣམས་ཀྱིས་འདུན་གྲོས་གྱིས༔
གྲྭ་གཟུངས་ཐུབ་ལ་བློ་གཏད་བྱ༔
བསམ་ཤེས་རྣམས་ཀྱིས་ཞལ་ལྕེ་ཆོད
དཔའ་བོ་རྣམས་ཀྱིས་དམག་སྣ་དྲོངས༔
མཚོན་ཆ་རྣམས་ཀྱིས་དམག་དཔུང་སྐྱེད༔
འཁོར་གཡོག་རྣམས་ཀྱིས་མེལ་ཙེ་གྱིས༔
309



ལེགས་བཤད་བསྟན་བཅོས་ཕྱོགས་བསྒྲིགས།
བྲན་འབངས་རྣམས་ནི་རིམ་པར་སྐོས༔
མིས་བློ་གཏད་ན་ཡིད་མ་གཅོད༔
སྐྱེས་པ་མཛངས་པར་འགྱུར་བས་ན༔
ནོར་དུ་སྲིད་དང་གཏམ་སྙན་སྒྲུབས༔
བུ་ཚ་ཆོས་ལ་མཁས་བསླབ་ན༔
གཏན་གྱི་ནོར་ནི་ཕྱི་ཕྱིར་ཆེ༔
ཅི་བྱེད་ལས་ལ་བསམ་གཞིག་བྱ
མ་བསམས་བྱས་ན་ཉེས་པ་མང
གལ་ཏེ་བཅོས་སུ་ཡོད་ན་ནི༔
དེ་ལ་མི་དགའ་བྱ་ཅི་དགོས༔
གལ་ཏེ་བཅོས་སུ་མེད་ན་ནི༔
དེ་ལ་མི་དགའ་བྱས་ཅི་ཕན༔
དལ་བུས་ཕྱིན་ན་གར་ཡང་སླེབ༔
འཇིགས་སར་བསྐོར་ནི་དགྲས་མི་འཕྲོག
འཇམ་པོར་སྨྲས་ན་སུས་ཀྱང་གོ༔
ཞལ་ཏ་སྐད་ཆེ་ཁ་ཕོར་གོ
310



སློབ་དཔོན་པདྨའི་ཞལ་ཆེམས།
ཡུན་དུ་བསྲིངས་ན་ཅི་ཡང་འགྲུབ༔
དང་དྲགས་ཡུན་ཐུང་གྲ་ཤ་འཆད༔
འདི་ཕྱིའི་དོན་དུ་ལྷ་ཆོས་གྱིས༔
ཡུན་གྱི་སྲིན་དུ་འདི་ཀ་བཟང
པདྨ་འབྱུང་གནས་བདག་ནི་ད་འགྲོ་བས༔
ད་ལྟར་བཞུགས་དང་སླད་ནས་འབྱོན་པ་ཡི༔
བོད་ཀྱི་སྐྱེ་བོ་རྣམས་ཀྱི་ཐུགས་ལ་དེ་ལྟར་ཞོག
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལས༔ སློབ་དཔོན་པདྨས་བོད་ཀྱི་སྐྱེ་བོ་རྣམས་
ལ་ཞལ་ཆེམས་སུ་བཞག་པའི་ལེའུ་སྟེ་སོ་གཅིག་པའོ༔ ༔
དེ་ནས་འབྲོམ་བཟའ་བྱང་ཆུབ་མ་ལ་སོགས་པའི་བོད་ཀྱི་བུད་
མེད་རྣམས་ཀྱིས་ཞུས་པ༔ སློབ་དཔོན་བོད་དུ་མི་བཞུགས་རྒྱ་གར་
ཡུལ་དུ་གཤེགས་དགོངས་ན༔ ཕྱི་རབས་བོད་ཀྱི་བུད་མེད་རྣམས་
ཀྱིས་ཇི་ལྟར་བགྱི་ཞུས་པས༔ སློབ་དཔོན་གྱིས་གསུངས་པ༔
སྲིད་ཀྱི་མཚོ་མོ་བུད་མེད་རྣམས༔
གནས་ཀྱི་གཞི་མ་ཡིན་པས་ཁྱིམ་གྱི་ག་དར་གྱིས
31



ལེགས་བཤད་བསྟན་བཅོས་ཕྱོགས་བསྒྲིགས།
སྲིད་ཀྱི་མཚོ་མོ་ཡིན་པས་བུ་ཚ་ཆོས་ལ་ཚུད༔
ལུས་ཀྱི་ཟླ་གྲོགས་ཡིན་པས་ཁྱོ་ལ་བཀུར་སྟི་གྱིས༔
ཁྱོ་བཟང་སྙིང་དང་འདྲ་བས་ཅི་ཟེར་ཁྱག་པར་གྱིས
ཁྱོ་ངན་ལས་འཕྲོ་ཡིན་པས་རྔན་ཅན་སྙིང་མ་རིང
གྱོས་སྒྲུག་ཕ་མ་འདྲ་བས་བཀུར་སྟི་ཕུ་དུད་གྱིས༔
ཡབ་སྐུད་ཕ་མིང་འདྲ་བས་ཟས་དང་ཁྲེལ་གྱིས་སྐྱོངས༔
སྙིད་མོ་འགྲོགས་ཡུན་ཐུང་བས་བཀུར་ལ་བཟང་བར་གྱིས༔
མིས་འཕྱ་རང་ལ་ལེན་པས་ཅི་གཏམ་འཛུམ་དང་སྦྱོར
ཁྲོ་གཏུམ་ང་རྒྱལ་ཆེ་ན་སུ་ཡང་འཁོར་མི་ཉུང༔
སྣང་བ་དགྲ་རུ་སྡང་བས་རྟག་ཏུ་དང་སྤྲོ་སྲིངས༔
སྨྲ་མང་བུད་མེད་ལོད་པས་འཇབ་འཇིབ་མ་མང་མཛོད༔
ཕ་མིང་བསྟོད་ཅིང་བཀུར་ནས་ཁྲེལ་ལ་བཟང་བར་གྱིས༔
བུ་ཁྱོའི་ལམ་རྒྱུགས་ཡིན་པས་མགྲོན་ལ་ཡང་བར་གྱིས༔
འཁོར་དང་གཉེན་བཤེས་ཟས་ཀྱིས་སྐྱོངས་ལ་གདུང་སེམས་
སྐྱེད༔
ནོར་ལ་འཛིན་པ་མ་ཆེ་ཟས་ལ་ཡང་བར་གྱིས༔
312



སློབ་དཔོན་པདྨའི་ཞལ་ཆེམས།
ངོ་འཛུམ་གསལ་བོ་གྱིས་ལ་གཙང་སྦྲ་ཆེ་བར་གྱིས༔
ནུབ་མོ་ཉལ་ཕྱི་ནང་པར་སྔར་ལངས་ལ༔
དུས་ཀྱི་སོ་ནམ་བརྩོན་འགྲུས་ཕྱིར་མ་བཤོལ༔
ཕྱུགས་དང་སྒོ་ཁྱི་འཁོར་གཡོག་སྙིང་རྗེས་སོས༔
ཅི་ཡོད་དཀར་པོ་དགེ་བའི་ཕྱོགས་སུ་ཐོང
ཚེ་འདིར་བྱིན་རླབས་ཕྱི་མ་བདེ་བ་འཐོབ༔
པདྨ་འབྱུང་གནས་བདག་ནི་ད་འགྲོ་བས
ད་ལྟར་བཞུགས་དང་སླད་ནས་འབྱོན་པ་ཡི༔
བོད་ཀྱི་བུད་མེད་རྣམས་ཀྱི་ཐུགས་ལ་དེ་ལྟར་ཞོག༔
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལས༔ སློབ་དཔོན་པདྨས་བོད་ཀྱི་བུད་མེད་
རྣམས་ལ་ཞལ་ཆེམས་སུ་བཞག་པའི་ལེའུ་སྟེ་སོ་གཉིས་པའོ༔ ༔
དེ་ནས་ལོ་བརྒྱད་ཉི་ཁྲི་འབུམ་ལ་སོགས་པའི་བོད་ཀྱི་ཡོན་་་་
བདག་རྣམས་ཀྱིས་ཞུས་པ༔ སློབ་དཔོན་མི་བཞུགས་རྒྱ་གར་ཡུལ་
དུ་གཤེགས་དགོངས་ན༔ ཕྱི་རབས་བོད་ཀྱི་ཡོན་བདག་རྣམས་ཀྱིས་
ཇི་ལྟར་བགྱི་ཞུས་པས༔ སློབ་དཔོན་གྱིས་གསུངས་པ༔
313



པ
ས
:
-
---
ལེགས་བཤད་བསྟན་བཅོས་ཕྱོགས་བསྒྲིགས།
ཆོས་ལ་ཀློག་འདོན་བྱེད་པའི་ཡོན་བདག་རྣམས
མཆོད་གནས་རྣམས་ཀྱང་བྲིས་ཀློག་ལེགས་པར་སྦྱོངས༔
བྲིས་མཁན་རྣམས་ཀྱང་དང་པོ་ཡི་གེ་ནི༔
གཟུགས་དང་འདོགས་ནི་ལེགས་པར་སྦྱོངས
དཀར་ནག་ཕྱེད་ནི་མཉམ་པ་དང༔
ལྷག་ཆད་མེད་ལ་སྐྱེན་པར་བྲིས
ཡོན་བདག་ཁེ་དྲགས་མེད་པ་ཡིས
མཆོད་གནས་ཡོན་གྱིས་མཉེས་པར་གྱིས༔
དད་པའི་སེམས་ཀྱིས་ཡོན་ཕུལ་ལ
ཞེ་འདོད་མེད་པར་བཞེས་ནས་ནི༔
རྫོགས་པའི་བྱང་ཆུབ་ཐོབ་པའི་རྒྱུར
མཆོད་ཡོན་ཐུན་མོང་བསྡོས་བྱས་ན༔
གཉིས་ཀ་བསོད་ནམས་རྫོགས་པར་འགྱུར
ཡོན་བདག་བསམ་པ་མ་དག་ཅིང
མཆོད་གནས་འདོད་པ་མ་བསྐངས་ན༔
དགེ་རྩར་བྱས་ཀྱང་སྡིག་པར་འགྲོ༔
314



，
，
་་་་་
སློབ་དཔོན་པདྨའི་ཞལ་ཆེམས། །
ཀློག་འདོན་བྱེད་པའི་མཆོད་གནས་རྣམས༔
དང་པོ་སྒྲ་སྐད་བྱང་བར་སློབས༔
བར་དུ་འདྲེན་ཁུངས་སྡེ་དང་སྦྱོར
ཐ་མ་ཚིག་གི་ལྷག་ཆད་བསལ
འདོན་དུས་གཞན་དང་གཏམ་མ་སྨྲ
ལྷག་ཆད་མེད་པར་གུས་པས་ཐོན༔
ཆོས་ལ་ལག་གཡོག་མེད་པ་དང༔
ཐུ་ཡུག་འགོམ་ཡུག་མ་གུས་སྤོངས༔
བདག་ཉིད་བསྟན་པའི་བདག་པོ་ཡིས༔
ཆོས་ཀྱི་རྔ་ཆེན་སྒྲོག་པའི་ཚེ
འགྲོ་བ་རིགས་དྲུག་སེམས་ཅན་རྣམས༔
ཆོས་ཐོས་གྲོལ་བར་བསམས་ནས་བཏོན༔
ཐུན་མཚམས་ལ་སོགས་འཇོག་པའི་ཚེ༔
དགེ་རྩ་ཡོན་བདག་མཆོད་གནས་ཀྱིས༔
ཐུན་མོང་བྱང་ཆུབ་ཐོབ་པར་བསྔོ༔
ཡོན་བདག་དད་དང་ལྡན་པ་ཡིས༔
315



ལེགས་བཤད་བསྟན་བཅོས་ཕྱོགས་བསྒྲིགས།
མཆོད་གནས་མཉེས་པའི་འདུ་ཤེས་ཀྱིས༔
ཟས་སྐོམ་ལ་སོགས་བཟང་བ་དང༔
ཡོན་གྱིས་མཆོད་གནས་མཉེས་པར་བྱ༔
དེ་ལྟར་བྱས་ན་ཡོན་མཆོད་གཉིས
འདིར་བདེ་ཕྱི་མ་བྱང་ཆུབ་འཐོབ༔
དེ་ལྟར་མ་ཡིན་ཡོན་མཆོད་གཉིས
ཚར་གྱི་གྲངས་བཟུང་ཡོན་གྱི་ཐང་བཅད་ན༔
མཁས་ཀྱང་མི་ཕན་ཡོན་བདག་མགྱོགས་ལ་དགའ༔
མཁས་པ་རྣམས་ཀྱིས་མི་གཟབས་བཤུར་ནས་འདོན༔
མི་མཁས་རྣམས་ཀྱང་ཐོན་སྐྱོན་ཟིན་སྐྱོན་བྱེད༔
ཡོན་བདག་རྣམས་ཀྱིས་རྒྱགས་ཕོག་བཀུར་སྟི་མེད༔
ཡོན་གྱི་བླ་མཆོད་མ་མཉེས་ཞེ་འཁོན་སོང
མཆོད་གནས་ཡོན་ལ་བརྟེན་ནས་སྡིག་པ་བསགས༔
ཡོན་བདག་བསོད་ནམས་འདོད་ཀྱང་སྡིག་པ་འཕེལ
དེ་འདྲའི་ཡོན་མཆོད་དུས་ཀྱི་ཐ་མར་འོང༔
དེ་ལྟར་མ་བྱེད་ཆོས་སུ་ཅི་འགྲོ་གྱིས༔
316



སློབ་དཔོན་པདྨའི་ཞལ་ཚེམས།
པདྨ་འབྱུང་གནས་བདག་ནི་ད་འགྲོ་བས།
ད་ལྟར་བཞུགས་དང་སླད་ནས་འབྱོན་པ་ཡི༔
བོད་ཀྱི་ཡོན་མཆོད་རྣམས་ཀྱི་ཐུགས་ལ་དེ་ལྟར་ཞོག
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལསཿ སློབ་དཔོན་པདྨས་བོད་ཀྱི་ཡོན་མཆོད་
རྣམས་ལ་ཞལ་ཆེམས་སུ་བཞག་པའི་ལེའུ་སྟེ་སོ་གསུམ་པའོ༔ ༔
དེ་ནས་བླ་སྨན་ནེ་རུ་ཙེ་ལ་སོགས་པའི་བོད་ཀྱི་སྨན་པ་རྣམས་
ཀྱིས་ཞུས་པ༔ སློབ་དཔོན་བོད་དུ་མི་བཞུགས་རྒྱ་གར་ཡུལ་དུ་
གཤེགས་དགོངས་ན༔ ཕྱི་རབས་བོད་ཀྱི་སྨན་པ་རྣམས་ཀྱིས་ཇི་
ལྟར་བགྱི་ཞུས་པས༔ སློབ་དཔོན་གྱིས་གསུངས་པ༔
འཚོ་མཛད་སྨན་པ་ལྷ་རྗེ་བླ་སྨན་ཀུན༔
དང་པོ་སྨན་གྱི་སློབ་དཔོན་མཁས་པའི་རྩེར༔
ལག་ལེན་སྨན་སྦྱོར་རྨ་ཆིངས་ལེགས་པར་སློབས༔
བར་དུ་སློབ་དཔོན་མཉེས་བྱས་གདམས་ངག་ཞུས
ཐ་མ་ནད་པ་བཅོས་དུས་སྙིང་རྗེ་སྐྱེད༔
རྩ་ཆུ་ཕྱི་ཡུལ་བརྟག་ལ་ནད་ངོས་ཟུང༔
317



ལེགས་བཤད་བསྟན་བཅོས་ཕྱོགས་བསྒྲིགས།
ནད་ངོས་མི་ཟིན་སྨན་སྦྱོར་བྱས་པ་ཡིས༔
སྨན་དུ་མ་སོང་དུག་ཏུ་སོང་བར་འོང༔
ནད་ཀྱི་ངོས་ཟིན་སྨན་སྦྱོར་བཏང་བ་ཡིས༔
མེ་ཡི་གཉེན་པོར་ཆུ་ཡིས་གསོད་དང་འདྲ
དང་པོ་ལག་ལེན་མ་བྱས་སྨན་པའི་ཉམས་དྲོད་མེད
བར་དུ་གདམས་ངག་མེད་པས་ནད་ཀྱི་ངོས་མ་ཟིན
ཐ་མ་སྨན་བཅོས་བྱས་པས་སྨན་ཡང་དུག་ཏུ་སོང
དེ་ནི་ནད་པའི་གཤེད་མ་མཚོན་ཆ་ཐོགས་པ་ཡིན༔
དེ་ལྟར་མ་བྱེད་མཁས་ཤིང་བྱང་བར་སློབས༔
མཁས་པ་རྣམས་ཀྱིས་སྙིང་རྗེ་བྱམས་སེམས་སྐྱོངས
ནོར་གྱི་འདོད་པ་ཁོང་དུ་བཅུག་ནས་ནི༔
མྱུར་དུ་བཅོས་ན་སོས་ཀྱང་ན་རུ་བཅུག
ཟས་སྐོམ་བཟང་ངན་ངོར་བལྟ་སྐྱེན་བུལ་བྱེད༔
ད་ལྟ་འཚོ་ཡང་ད་རུང་ན་རུ་བཅུག
སྨན་རིན་རྐང་གླ་ཧ་ཅང་མི་རིགས་ཕབ༔
ནད་པ་སོས་ཀྱང་ལོག་འཚོ་ཕྱི་མར་ལྗི
318



སློབ་དཔོན་པདྨའི་ཞལ་ཆེམས།
བྱང་ཆུབ་སེམས་དང་སྙིང་རྗེས་ཟིན་གྱུར་ནས
འདོད་པ་ཁོང་ན་མེད་པས་ཤེས་མཐོང་བཅོས
ནད་པ་སྙིང་རྗེའི་ཡུལ་ཡིན་ཟུག་གཟེར་གཅག༔
གཏོང་རག་སྨན་རིན་ཅི་བྱས་བཟང་བཞེས་ན
ཕྱི་མ་ལྷ་ཡི་རྒྱལ་པོ་བླ་མེད་སྐྱེ
སྐྱེ་བ་འདི་ལ་ནད་མེད་བདེ་སྐྱིད་འབྱུང༔
ནད་པ་ཀུན་ཀྱང་སྲོག་འདོན་བླ་སྨན་ལ༔
ཟས་སྐོམ་ལོངས་སྤྱོད་གུས་པས་ཅི་མཉེས་གྱིས༔
སྨན་རིན་གཏོང་རག་གཅེས་མི་གཅེས་དང་སྦྱོར༔
ནད་པས་སྨན་པ་མགུ་བར་མ་བྱས་ན༔
ཚེ་འདིར་ཁྲེལ་ལ་ཕྱི་མ་དམྱལ་བར་འགྲོ༔
ཡང་ཤི་ཡང་སོས་དམྱལ་བར་སྐྱེ་བར་འགྱུར
པདྨ་འབྱུང་གནས་བདག་ནི་ད་འགྲོ་བས༔
ད་ལྟར་བཞུགས་དང་སླད་ནས་འབྱོན་པ་ཡི༔
ནད་པ་སྨན་པ་རྣམས་ཀྱི་ཐུགས་ལ་དེ་ལྟར་ཞོག
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
319



ལེགས་བཤད་བསྟན་བཅོས་ཕྱོགས་བསྒྲིགས་
རབས་དྲི་མ་མེད་པ་ལས༔ སློབ་དཔོན་གྱིས་ནད་པ་དང་སྨན་པ་
རྣམས་ལ་ཞལ་ཆེམས་སུ་བཞག་པའི་ལེའུ་སྟེ་སོ་བཞི་པའོ༔ ༔
དེ་ནས་བི་རོ་ཙ་ན་ལ་སོགས་པའི་སློབ་དཔོན་སློབ་མ་རྣམས་་
ཀྱིས་ཞུས་པ༔ སློབ་དཔོན་མི་བཞུགས་རྒྱ་གར་ཡུལ་དུ་གཤེགས་
དགོངས་ན༔ ཕྱི་རབས་བོད་ཀྱི་སློབ་དཔོན་རྣམས་ཀྱིས་ཇི་ལྟར་
བགྱི་ཞུས་པས༔ སློབ་དཔོན་གྱིས་གསུངས་པ༔
བོད་ཀྱི་དཔོན་སློབ་ཆོས་འབྲེལ་བྱེད་པ་རྣམས
དང་པོ་སློབ་དཔོན་རྣམས་ཀྱང་མཁས་པའི་ཕུལ་དུ་ཕྱིན་་་་
པར་སློབས༔
བར་དུ་བསྒྲུབ་པར་བརྩོན་པས་ཆོས་ལ་རྟགས་ཐོན་བྱ
ཐ་མར་བྱང་ཆུབ་སེམས་ཀྱིས་འགྲོ་དོན་ཕྱོགས་མེད་གྱིས༔
ལྟ་བ་ཐག་ཆོད་གཏིང་དང་ལྡན་པ་དང༔
དམ་ཚིག་མ་ཉམས་པ་ལ་གཞི་བཟུང་ནས
དབང་དང་ལུང་ནོད་རིམ་པ་ཐོབ་པར་བྱ༔
ཏིང་འཛིན་ཤེས་རབ་སྦྱོར་བ་ཉམས་སུ་ལོངས༔
མཐུན་འཇུག་ཐབས་ཀྱི་སྤྱོད་པ་ལ་དོར་གྱིས༔
320



སློབ་དཔོན་པདྨའི་ཞལ་ཆེམས། །
གསང་སྔགས་མཐའ་དྲུག་རྫོགས་ནས་སློབ་དཔོན་བྱ
སློབ་མས་སློབ་དཔོན་བཙལ་བ་རྣམས་ཀྱིས་ཀྱང
སློབ་དཔོན་བརྟགས་ལ་མཁས་གྲུབ་མཚན་ལྡན་བཙལ
མཉེས་པའི་ཡོན་ཕུལ་གུས་པས་གདམས་ངག་ཞུས༔
ཐོས་བསམ་སྒོམ་གསུམ་ཆོས་ལ་ནན་ཏན་སྐྱེད༔
དབང་དང་ལུང་ནོད་རིམ་པ་རྫོགས་པར་ཞུས
སྒྲུབ་ལ་བརྩོན་པས་རང་དོན་མཐར་ཕྱིན་བྱ
གྲུབ་རྟགས་ཐོན་ན་གཞན་དོན་ལྷ་རུ་ལོངས༔
སློབ་དཔོན་སློབ་མ་མ་བརྟགས་སྣོད་མེད་ཆོས་ཀྱིས་འབྲེལ
སློབ་མས་སློབ་དཔོན་མ་བརྟགས་བཅུད་མེད་ཆོས་འབྲེལ་་
བྱེད༔
ཆོས་ཀྱི་བྱིན་རླབས་མེད་པས་བསྒྲུབས་ཀྱང་འབྲས་བུ་མེད༔
གཉིས་ཀ་དམ་ཚིག་མ་བསྲུངས་བེའུ་སྦྲེལ་གཡང་ལ་ལྟུང༔
དམྱལ་བ་རིན་གྱིས་ཉོས་པས་ཐར་པ་ཐོབ་དུས་མེད༔
དེ་ལྟར་མ་བྱེད་སློབ་དཔོན་སློབ་མ་རྟོག
སློབ་མ་དད་གུས་ཆེ་ལ་སྙིང་རྗེར་ལྡན༔
321



ལེགས་བཤད་བསྟན་བཅོས་ཕྱོགས་བསྒྲིགས།
སྣང་བ་དག་པས་བླ་མར་སངས་རྒྱས་ལྟ
གུས་པའི་སེམས་ལྡན་ཁེངས་དང་ང་རྒྱལ་མེད༔
གཏོང་ཕོད་ཆེ་ལ་བརྩོན་འགྲུས་ཕྱི་བཤོལ་མེད༔
དེ་འདྲའི་བུ་ལ་གདམས་ངག་རྫོགས་པར་སློབས༔
ཁ་འཇམ་ཐབས་ཀྱི་ཆོས་འདོད་གདོང་ལྟས་བྱེད༔
ང་ཆེ་ང་བཙན་ཁེངས་པའི་ང་རྒྱལ་བྱེད༔
སྦྱིན་བཏང་མི་ནུས་གཡོ་སྒྱུ་ངོ་དགའ་ཅན༔
སྣོད་མེད་རྣམས་ལ་བསྟན་ན་དམ་ཚིག་ཉམས༔
པདྨ་འབྱུང་གནས་བདག་ནི་ད་འགྲོ་བས༔
ད་ལྟར་བཞུགས་དང་སླད་ནས་འབྱོན་པ་ཡི༔
སློབ་དཔོན་སློབ་མ་རྣམས་ཀྱི་ཐུགས་ལ་དེ་ལྟར་ཞོག༔
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལས༔ སློབ་དཔོན་པདྨས་བོད་ཀྱི་སློབ་དཔོན་
ཆོས་འབྲེལ་བྱེད་པ་རྣམས་ལ་ཞལ་ཆེམས་སུ་བཞག་པའི་ལེའུ་སྟེ་སོ་
ལྔ་པའོ༔ ༔
དེ་ནས་སློབ་དཔོན་གྱིས་ཕྱི་རབས་བོད་ཀྱི་སྤྱི་མཐུན་རྣམས་ལ་
322



སློབ་དཔོན་པདྨའི་ཞལ་ཆེམས།
ཞལ་ཆེམས་སུ་གསུངས་པ༔
མཐའ་འཁོབ་བོད་ཀྱི་རྒྱལ་བློན་རྗེ་འབངས་རྣམས༔
སྙིང་རྗེ་ཕན་སེམས་ཆུང་བ་གདོང་དམར་སྲིན་པོའི་རིགས
ཁྲེལ་འཛེམ་ངོ་ཚ་ཆུང་བ་སྤྲེའུ་ཕ་ཡི་རིགས།
གཏོང་སྨེ་ཞེ་སྡང་ཆེ་བ་བྲག་སྲིན་མ་ཡི་རིགས༔
ཡིད་བློ་ཆོས་ལ་གནག་པ་ནག་པོ་བདུད་ཀྱི་རིགས
ནོར་ལ་འདོད་སྲེད་ཆེ་བ་བྱོལ་སོང་མི་ཡི་རིགས
དགེ་བ་མ་སྤྱོད་ཕྱི་མ་ངན་སོང་གསུམ་དུ་ལྷུང
ཚེ་ལ་ལོང་མེད་འཆི་བས་བརྗེད་ངས་མ་ཆེ་ཞིག
འདུས་པ་འབྲལ་བ་ཡིན་ནོ་འཐབ་རྩོད་མ་མང་ཞིག
བསགས་པ་ལུས་པ་ཡིན་ནོ་ནོར་དད་མ་ཆེ་ཞིག༔
ཆགས་ན་འཆིང་བ་ཡིན་ནོ་ཞེན་པ་མ་ཆེ་ཞིག
སྐྱེས་པ་འཆི་བ་ཡིན་ནོ་ཕྱི་མ་དྲན་པར་གྱིས༔
སྡིག་པས་དམྱལ་བར་འགྲོ་བས་བཟོད་གླགས་ག་ལ་ཡོད༔
སེར་སྣས་ཡི་དྭགས་སྐྱེ་བས་བཀྲེས་སྐོམ་སྡུག་བསྔལ་ཡོད༔
ཆོས་མེད་བྱོལ་སོང་ཡིན་པས་ཁྱོད་ཀྱིས་ཤེས་པར་གྱིས
323



ལེགས་བཤད་བསྟན་བཅོས་ཕྱོགས་བསྒྲིགས།
མི་ཚེ་གཡར་པོ་ཡིན་ནོ་གར་འབོར་ཆ་མེད་དོ༔
སྣང་བ་སྒྱུ་མ་ཡིན་ནོ་མི་རྟག་གོ་བར་གྱིས༔
ཟས་ནོར་ཟིལ་པ་ཡིན་ནོ་ནམ་འབོར་ཆ་མེད་དོ༔
འཁོར་གཡོག་ཤུལ་ཀའི་མགྲོན་པོ་ཡིན་པས་ཤེས་པར་གྱིས༔
དགྲ་སྡང་འཁྲུལ་པ་ཡིན་པས་འཁྲུལ་པར་གོ་བར་གྱིས༔
གཉེན་འབྲེལ་འཁོར་བའི་འབྲིད་མཁན་ཡིན་པས་ཆ་ཡོད་
གྱིས༔
བུ་ཚ་ལན་ཆགས་སྙེག་མི་ཡིན་པས་ཤེས་པར་གྱིས༔
མི་ཚེ་ཡེངས་པའི་གཏམ་ལ་ཟད་པའི་མཐའ་མེད་པས༔
འཆི་བདག་གཤིན་རྗེའི་ཉུལ་མ་བྱུང་བ་མ་ཚོར་རམ༔
གདོང་དམར་སྲིན་པོ་བོད་ཀྱི་མི་རྣམས་ང་ལ་ཉོན
ངན་སོང་གསུམ་གྱི་སྐྱེལ་མ་དཀོན་མཆོག་གསུམ་ལ་ཚོལ༔
འདི་ཕྱིའི་བརྟེན་ས་བླ་མ་ཡི་དམ་མཁའ་འགྲོར་གྱིས༔
ཐར་པའི་འགྲོ་ས་ལྟ་སྒོམ་སྤྱོད་གསུམ་ཉམས་ལེན་གྱིས
བོད་ཀྱི་ལྷ་སྐལ་ཐུགས་རྗེ་ཆེན་པོ་ལྷ་རུ་ཟུང༔
མི་དགེ་བཅུ་སྤོངས་དགེ་བ་བཅུ་པོ་དང་དུ་ལོངས༔
324



སློབ་དཔོན་པདྨའི་ཞལ་ཆེམས།
དེ་ལྟར་བྱས་ན་འདིར་བདེ་ཕྱི་མ་ཇེ་བདེར་འགྲོ
པདྨ་འབྱུང་གནས་བདག་ནི་ད་འགྲོ་བས༔
ད་ལྟར་བཞུགས་དང་སླད་ནས་འབྱོན་པ་ཡི༔
བོད་འབངས་སྤྱི་མཐུན་རྣམས་ཀྱི་ཐུགས་ལ་དེ་ལྟར་ཞོག༔
ཅེས་གསུངས་སོ༔ སློབ་དཔོན་པདྨ་འབྱུང་གནས་ཀྱི་སྐྱེས་
རབས་དྲི་མ་མེད་པ་ལས༔ སློབ་དཔོན་པདྨས་བོད་འབངས་སྤྱི་
མཐུན་རྣམས་ལ་ཞལ་ཆེམས་སུ་བཞག་པའི་ལེའུ་སྟེ་སོ་དྲུག་པའོ
ཞེས་སློབ་དཔོན་པདྨའི་རྣམ་ཐར་ཟངས་གླིང་མ་ལས་འབྱུང་བའོ༔ ༔
325



ལེགས་བཤད་བསྟན་བཅོས་ཕྱོགས་བསྒྲིགས།
༄༅། །ཁ་ཆེ་ཕ་ལུའི་འཇིག་རྟེན་ལས་འབྲས་རྩི་
ལུགས་ཀྱི་བསླབ་བྱ་བཞུགས་སོ། །
ཨོཾསྭསྟི། སྔོན་རྒྱ་གར་འཕགས་པའི་ཡུལ་ན་སངས་རྒྱས་དགུང་
ལོ་བཅུ་ལ་ཕེབས་པ་ན། འཛམ་གླིང་སྤྱི་དང་ལྷག་པར་ཡུལ་དགའ་
བའི་གཡས་གཡོན་དུ་རྟགས་དང་རྟེན་འབྲེལ་ཕུན་སུམ་ཚོགས་པ་་་
དང་། རྫུ་འཕྲུལ་མཁས་བཙུན་གྲངས་མེད་དུ་མཛད་པ་རྣམས་འདྲི་
དགོས་དང་། ཤོད་དགོས་བྱུང་ན་མི་ཚེའི་ཁ་ལ་མི་ཚེ་མང་པོ་དགོས་
འདུག་པས། མཚམས་ཀྱིས་ཞུ་བར། དགུང་ལོ་བཅུ་ལ་ཕེབས་པའི་
དུས། དང་པོ་དྲང་པོའི་གཏེར་མཛོད། གཉིས་པ་ཁྲིམས་ཀྱི་འབྱུང་
ཁུངས། གསུམ་པ་ངོ་ཚའི་རྒྱ་མཚོ། བཞི་པ་སྦྱིན་པའི་རྒྱལ་པོ། ལྔ་
པ་ཆོས་གནང་བ་སོགས་རྩ་བ་ལུང་དང་མཉམ་པའི་སྡོང་པོ་ལ་ལོ་
འདབ་རྒྱས་པ་ལྟ་བུའི་ཆོས་འཇིག་རྟེན། ལས་རྒྱུ་འབྲས། ཁྲེལ་ངོ་
ཚ། བྱམས་སྙིང་རྗེ། ལམ་ལུགས་སྲོལ་སོགས་གང་ཅི་རྒྱ་མཚོ་
326



ཀ་ཚེ་ཕ་ལུའི་འཇིག་རྟེན་ལས་འབྲས་རྩི་ལུགས།
ཐིགས་པའི་ཐིགས་པ་དུམ་བུ་བརྒྱ་ཕྲག་མང་པོར་བཏང་བའི་བསླབ་
བྱའི་ཚིགས་བཅད་མུ་ཏིག་དར་ལ་བརྒྱུས་པ་བཞིན་འདི་བརྩམས་་་
ཚིག་དག་ཁ་ཆེ་ཕ་ལུ་འཇུ་ཡིས་ཡིག་ཐོག་ཏུ་བཀོད་པའི་བསླབ་བྱ་་་
དངོས་གྲུབ་ཆུ་མིག་སྟེ།
བསླབ་བྱ་ལེའུ་དང་པོ།
ཆོས་ཀྱི་འབྱོན་ཁུངས་རྡོ་རྗེའི་ཁྲི་ཡི་ཐོག །
རྒྱབ་ཏུ་ཆོས་ཀྱི་བྲག་རི་དབུ་འཕང་མཐོ། །
མདུན་དུ་སྙིང་རྗེའི་མཚོ་མོ་འོད་ཀྱིས་ཁེངས། །
དབྱར་དགུན་མེད་པ་ཉིན་མཚན་རིང་ཐུང་སྙོམས། །
དབྱར་ཁ་དྲོ་རྒྱུ་དགུན་ཁ་གྲང་རྒྱུ་མེད། །
དབྱར་དགུན་རིང་ཐུང་དྲོ་གྲང་ལྡན་པའི་ས། །
ཉི་མ་ནམ་མཁའི་དགུང་དུ་སླེབས་པའི་དུས། །
ཁང་ཁྱིམ་མུན་པ་གྲིབ་སོ་འཁོར་རྒྱུ་མེད། །
དེ་ཚོ་འཛམ་གླིང་ལྟེ་བའི་བརྟག་དཔྱད་ཡིན། །
ལྟེ་བ་དེ་ནས་ལྟེ་བར་འགྲོ་བའི་ལམ། །
ལྟེ་བའི་ལྟེ་བ་དེ་ལ་ཕྱག་འཚལ་ལོ། །
327



ལེགས་བཤད་བསྟན་བཅོས་ཕྱོགས་བསྒྲིགས།
བོད་ཀྱི་སྐད་དུ་དཀོན་མཆོག་རིན་པོ་ཆེ། །
རང་རེའི་སྐད་དུ་གོ་བརྡ་ལ་ཕྱག་འཚལ་ལོ། །
རྒྱ་གར་འཕགས་པའི་ཡུལ་དུ་འགྲོ་འདོད་ན། །
སེམས་པའི་ཡུལ་ན་གཏི་མུག་ཤུལ་མེད་བཟོས། །
འདོད་ཆགས་ནག་པོ་རྒྱ་མཚོའི་གཏིང་ལ་བསྐུར། །
ཆགས་སྡང་ཞེ་སྡང་དམར་པོའི་མེ་ལ་སྤོར། ། །
བསམ་རྒྱུ་གཅིག་ལ་བསྒོམ་རྒྱུ་དྲན་རྒྱུ་གཅིག །
གཅིག་ལ་གཉིས་ཀྱི་འབྲེལ་སོ་མེད་ཟེར་ན། །
ཆོས་ལ་འགྲོ་ཆས་སྒྲིགས་ཤིག་ཕ་ཡི་བུ། །
འགྲོ་གིན་འགྲོ་གིན་ལྟད་མོ་མཐོང་ཡོང་ངོ༌། །
བྱས་ཚད་ཆོས་དང་བཏང་ཚད་ལམ་ལ་འགྲོ། །
བསམས་ཚད་ཐོག་དང་དགོས་ཚད་ལག་ཏུ་ཐེབས། །
ལབ་ཚད་གཏམ་དང་དགོས་ཚད་འབེན་ལ་ཕོག །
དེ་འདྲའི་ས་རུ་འགྲོ་འདོད་ཡོད་ཟེར་ན། །
དགོས་རྒྱུའི་སྙིང་པོ་དོན་གྱི་རྡོ་ཁ་གསུམ། །
དང་པོ་སེམས་དཔའ་མེ་ལོང་བཞིན་དུ་དྭངས་གཅིག་དགོས།།
328



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས་
གཉིས་པ་དམ་ཚིག་གཙང་ཆུ་བཞིན་དུ་གཙང་གཅིག་དགོས།།
གསུམ་པ་ལ་རྒྱ་སེངྒེ་བཞིན་དུ་ཆེ་གཅིག་དགོས། །
དེ་གསུམ་འཛོམས་ན་དེ་རུ་སླེབས་པ་རེད། །
དེ་འདྲའི་ས་རུ་སླེབས་པའི་ཕོ་གཞོན་ཚོ། །
རང་ལ་རང་གིས་གོ་བ་མ་བསྐོན་ན། །
འཇིག་རྟེན་འདི་ཡི་འཁོར་དུ་ཐིམ་ཡོང་ངོ་། །
སང་སང་གནངས་གནངས་ཟེར་གྱིན་འགྱངས་ཡོང་ངོ་། །
དེ་འདྲའི་ངང་ནས་འབོད་མཁན་སླེབས་ཡོང་ངོ༌། །
དེ་དུས་འགྱོད་པའི་གླིང་ལ་བརྒྱབ་ཡོང་ངོ་། །
ཁ་སུར་སྡོང་པོ་སྐམ་པོའི་རྡོ་ལ་སྐྱེས།
ཡལ་ག་ལོ་འདབ་དེ་མ་ཐག་ཏུ་རྒྱས། །
འདབ་ལོ་རེ་རེའི་ཐོག་ཏུ་མཚན་རེ་འཁྲུངས། །
མཁས་པ་ཡོངས་ཀྱི་རིག་པ་མི་ཉམས་པ། །
ལྟེ་བའི་སྙན་ཞུ་ལྟེ་བའི་དྲུང་དུ་ཕུལ། །
བཀའ་ཤོག་རྒྱབ་དང་དམ་ཕྲུག་སྐུ་རྒྱབ་ཏུ། །
གཙུག་གི་ནོར་བུ་དོན་གྱི་རྡོ་ཁའི་ཚིག །
329



ལེགས་བཤད་བསྟན་བཅོས་ཕྱོགས་བསྒྲིགས་
སྡིག་ཆེན་བདག་དང་འཁོར་བའི་སེམས་ཅན་སོགས། །
ཆོས་ཀྱི་ལམ་སྣ་ཟིན་པའི་སྙན་ཞུ་དང་། །
འདི་དང་ཕྱི་མ་གཉིས་ཀྱི་བཞག་ས་ལ། །
འབྲལ་བ་མེད་པར་ཐུགས་རྗེས་རྒྱང་ནས་གཟིགས། །
ཡེ་ཤེས་སྤྱན་གྱིས་གཟིགས་ནས་ཐུགས་ལ་ཞོག །
བྱམས་དང་བརྩེ་བས་བསྐྱངས་ནས་ལམ་སྣ་དྲོངས། །
སྐར་ཆེན་འོད་ཀྱི་གླིང་ལ་ཞལ་གཟིགས་ནས། །
སྐར་ཆུང་ཚིག་བརྒྱ་ལྔ་བཅུ་ང་གཉིས་བར། །
སྨྱུ་གུའི་བཤད་པ་སྨྱུ་གུས་གོ་སོང་ངོ༌།
ནག་པོའི་རི་མོ་དཀར་པོའི་ཚིག་གིས་ཁེངས། །
ཁ་ཆེ་ཕ་ལུའི་བསྙེལ་གསོ་དྲན་པོས་ཕུལ། །
བསླབ་བྱ་ལེའུ་གཉིས་པ།
ཆོས་དང་འཇིག་རྟེན་ཁག་ཁག་སོ་སོ་རེད། །
སེམས་དང་ལུས་པོ་རང་རང་སོ་སོ་རེད། །
སེམས་པ་དཀའ་བ་སྤྱད་ནས་འགྲོ་འདོད་ཀྱང་། །
ལུས་པོ་ཞིམ་པ་བཟས་ནས་སྡོད་འདོད་ཆེ། །
{334)



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས། །
ལུས་པོ་སྐྱིད་པོར་སྡོད་པ་ཞག་གསུམ་དང་། །
སེམས་པ་སྡུག་པ་ཕུགས་ནས་ཕུགས་སུ་སྡུག །
སེམས་སྐྱིད་འདོད་ན་ལུས་ཀྱིས་དཀའ་བ་སྤྱོད། ། -
ལུས་པོ་བསམས་ན་སེམས་པ་སྡུག་ལ་སྦྱོར། །
ང་ལ་ཉན་ན་ལུས་སེམས་དབྱེ་བ་ཆོད། །
གསེར་དང་ར་གན་བརྗེ་མི་སྨྱོན་པ་རེད། །
གཡུ་དང་དོ་ལོ་ནོར་ན་ལྐུགས་པ་རེད། །
འདི་དང་ཕྱི་མའི་ཁེ་གྱོང་མི་ཤེས་ན། །
འཇིག་རྟེན་འཁོར་བའི་མི་ཚེ་འཁྱོལ་འགྲོ་ཟེར། །
ལོ་གཅིག་ལོ་གཉིས་མི་དགོས་བརྒྱ་ཡི་བར། །
ཐ་མ་ས་རྡོའི་ཕུང་པོ་ས་ལ་ཐིམ། །
རྒྱལ་པོ་གསེར་ཁྲིའི་སྟེང་དུ་བཞུགས་པ་དང་། །
སྤྲང་ཕྲུག་བེན་པོའི་འོག་ཏུ་སྡོད་པ་གཉིས། །
མི་རྟག་འཆི་བ་བྱུང་དུས་འདྲ་འདྲ་རེད། །
ཟས་ཀྱི་ཞིམ་མངར་ལྕེ་ནས་མིད་པའི་བར། །
འཁོར་བའི་སྐྱིད་སྡུག་ཞག་གསུམ་འདི་ཡི་རིང་། །
331



ལེགས་བཤད་བསྟན་བཅོས་ཕྱོགས་བསྒྲིགས།
སྤྲང་པོ་སྡུག་ཀྱང་མི་ཚེ་འཁྱོལ་འགྲོ་ལོ། །
རྒྱལ་པོ་སྐྱིད་ཀྱང་ཐ་མ་ཤི་འགྲོ་ལོ། །
དེ་སྔ་སོང་བའི་གྲངས་ཀ་མི་ཤེས་འདུག །
ད་དུང་འགྲོ་རྒྱུའི་གདེང་ཚོད་སུ་ཡིས་ཤེས། །
ཡོང་གིན་ཡོང་གིན་འགྲོ་གིན་འགྲོ་གིན་འདུག །
དོན་དུ་ཡོང་མི་ཚང་མ་འགྲོ་མི་རེད། །
འཁོར་བ་འདི་ལ་རྟག་པ་གཅིག་ཀྱང་མེད། །
རྟག་པ་མེད་པར་བདེན་པ་སུ་ལ་ཡོད། །
རྟག་པ་བརྟན་པ་མེད་པའི་མི་ཚེ་འདི། །
ལ་མགོའི་ཁ་ཡི་ཁྲི་གདུགས་ཉི་མ་འདྲ། །
བྱོན་ན་མ་གཏོགས་བཞུགས་རྒྱུ་ཡོང་མདོག་མེད། །
ད་དུང་ཕྲུ་གུའི་སྣང་བས་མ་ཡེངས་པར༑ ༑
མཁས་པ་ཡིན་ན་དོན་གྱི་རྡོ་ཁ་སྒྲིལ། །
དོན་རྩ་བསྒྲིལ་ན་དཔའ་བོའི་ཡང་རྩེ་རེད། །
འཇིག་རྟེན་འཁོར་བའི་ལས་ལ་སྙིང་པོ་མེད། །
འཁོར་བ་གཏན་དུ་སྡོད་པའི་ས་མ་རེད། །
332



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས། །
འགྲུལ་པ་ཞག་གསུམ་གནས་ཚང་གནས་མགྲོན་རེད། །
སོ་སོའི་བསམ་བློ་སོ་སོས་བཏང་བ་དགའ། །
འགྲུལ་པས་འགྲོ་ཆས་སྔོན་ནས་མ་བསྒྲིགས་ན། །
གནས་ཚང་རྒྱབ་ཏུ་ཁྱེར་ནས་འགྲོ་རྒྱུ་མེད། །
གནས་མོ་རོགས་ལ་ཁྲིད་རྒྱུ་ཡོད་མདོག་མེད། །
རང་ནོར་རང་ལ་བདག་དུས་བསམ་བློ་ཐོངས། །
ལྡེ་མིག་མི་ལ་ཤོར་དུས་འགྱོད་པའི་རྒྱུ། །
ཕ་མ་ཤི་བ་མང་པོ་བྱུང་ཡོད་འགྲོ། །
ཕྲུ་གུ་བསྡད་པ་མང་པོ་མཐོང་ཡོད་འགྲོ། །
ཨ་མའི་རྗེས་ལ་ཨོ་ལོ་འགྲོ་མདོག་མེད། །
ཨ་མའི་མཇུག་ལ་བུ་མོ་འགྲོ་མདོག་མེད། །
སོ་སོའི་ནམ་དུས་སོ་སོས་བསྐུལ་ནས་འགྲོ། །
ཁྱོད་རང་ཁྱོད་རའི་བསམ་བློ་ཁྱོད་རས་ཐོངས། །
གཅིག་པུར་འགྲོ་བའི་ལམ་གྱི་ལམ་ཆས་འདི། །
སྔོན་སྔོན་སྔོན་ལ་སྤྲང་པོའི་ལག་ཏུ་སྐུར། །
ནོར་གྱི་རྟ་ལ་འགྲོ་བའི་བང་འགྲོས་སློབས། །
333



སླེབས
་བཤུད་བསྟན་བཅོས་ཕྱོགས་བསྒྲིགས།
ཕྱི་མ་འགྲོ་བའི་ལམ་ལ་ཐོན་ཆོག་གྱིས། །
ཕ་རོལ་ཕྱུག་པོ་ལོངས་སྤྱོད་དགོས་འདོད་ན། །
འདི་རུ་སྤྲང་པོའི་སྐྱིད་སྡུག་བལྟས་པ་བཟང་། །
ས་ཡི་འོག་ཏུ་ཁམ་བུ་ཟ་འདོད་ན། །
ས་སྟེང་འདི་རུ་ཁམ་སྡོང་བཙུགས་པ་བཟང་། །
ཀུན་ལ་བདེ་བའི་རྩ་བ་བཙུགས་པ་བཟང་། །
ཆོས་ཀྱི་རྩ་བ་མི་སེམས་འཛིན་རྒྱུ་མེད། །
ཆོས་ཀྱི་སྙིང་པོ་གཞན་དོན་འགྲིག་ལེ་རེད། །
ཁྱོད་རང་ཁྱོད་རའི་འདོད་པ་ཟིན་འདོད་ན། །
ཆང་དང་ཨ་རག་དེ་ལས་ལྷག་པ་མེད། །
ང་ང་ང་རྒྱལ་ཟེར་བའི་བང་རྒྱལ་ཅན། །
གསེར་དངུལ་བཟང་དང་གཏམ་དོན་ང་ཟེར་ཞིང་། །
ཞིམ་པོ་ང་དང་འཇམ་པོ་ང་ཟེར་གྱི། །
ལེགས་པོ་ང་དང་མཛེས་པོ་ང་ཟེར་གྱི། །
གནས་བཟང་བསྐོར་ཀྱང་རྐང་ཆུང་ན་རོགས་རེད། །
རི་ཁྲོད་འགྲིམས་ཀྱང་རྣ་ཅོག་ཚ་རོགས་རེད། །
33



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས། །
རླུང་ལ་གཅུས་བསྐོར་མཐོང་ཡང་སྟོང་པ་རེད། །
རྡེའུ་བཅུད་ལེན་རང་སྡུག་རང་གིས་ཉོས། །
བྱ་ལུགས་བྱེད་ལུགས་ལྡན་པའི་ཕ་རྒན་ཚོ། །
འདོད་པ་ཅན་གྱི་ཆོས་པ་བརྒྱ་ལས་ལྷག །
རང་འདོད་ཅན་གྱི་མི་ལ་ངོ་ཚ་མེད། །
ངོ་ཚ་མེད་པའི་མི་དེ་དུད་འགྲོའི་རྒྱུད། །
བུ་མོ་རྒྱན་དང་གོས་ཀྱིས་སྤུད་གྱུར་ཀྱང་། །
ནོར་བཟང་རྒྱ་ལུའི་བཙུན་མོར་ཉན་མདོག་མེད། །
སེམས་གོས་མ་ཆོད་ལྷ་ཆོས་བྱས་གྱུར་ཀྱང་། །
མེ་ལོང་མུན་པའི་གླིང་དུ་གསལ་མདོག་མེད། }
ཆུ་འཐག་གླང་གི་མིག་དེ་ཡོལ་བས་བསྒྲིབས། །
ཉིན་གང་སོང་ཡང་དགོང་མོ་ས་དེར་ལུས། །
འདོད་པའི་ཞགས་ཐག་རྐང་ནས་མ་ཁྲོལ་ན། །
ལྷ་ཆོས་བྱས་སོང་ཟེར་ཡང་སྟོང་པ་རེད། །
གཤོག་སྒྲོ་དར་གྱི་སྐུད་པས་བསྡམས་པ་ན། །
རྒོད་པོ་ཡིན་ཀྱང་ནམ་འཕང་གཅོད་མདོག་མེད། །
335



ལེགས་བཤད་བསྟན་བཅོས་ཕྱོགས་བསྒྲིགས།
དམ་ཚིག་སེམས་དང་བརྩོན་འགྲུས་སྙིང་ནས་དགོས། །
ཐུག་རྒྱུ་གང་ཡོད་ཅི་ཡོད་སེམས་ལ་ཐུག །
ལམ་བུ་འདི་ནི་སེམས་པ་དྲུང་གི་ལམ། །
སེམས་ལ་གད་བདར་ཡང་ནས་ཡང་དུ་རྒྱོབ། །
ཚང་མས་སྨོན་རྒྱུ་ཨེ་ཡོང་ལྟོས་ཤིག་ཨང་། །
གཏམ་བཟང་འཁྱེར་རྒྱུ་ཨེ་ཡོང་ལྟོས་ཤིག་ཨང་། །
སྲོལ་བཟང་གཞག་རྒྱུ་ཨེ་ཡོང་ལྟོས་ཤིག་ཨང་། །
དེ་གསུམ་འཛོམས་ན་དང་པོའི་དང་པོ་རེད། །
ཁ་ཆེ་ཕ་ལུའི་སྙིང་གཏམ་བཤད་ཡོད་དོ། །
ཉན་དང་མི་ཉན་སོ་སོའི་བསམ་བློ་རེད། །
ཡིན་ཀྱང་རྒྱ་ཤོག་རི་མོས་ཁེངས་སོང་ངོ༌། །
རྒྱ་སྨྱུག་སེར་པོའི་བློ་ཁ་རྫོགས་སོང་ངོ༌། །
བསླབ་བྱ་ལེའུ་གསུམ་པ།
རྒྱལ་པོ་ཆེན་པོ་ཡུལ་གྱི་རྒྱན་ཆ་རེད། །
ཁྲིམས་དང་མཐུན་ན་རྒྱལ་གཞིས་མངའ་ཐང་ལྡན། །
ཁྲིམས་འགོ་ནོན་ན་བསམ་དོན་ལྷུན་གྱིས་འགྲུབ། །
336



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས། །
ཁྲིམས་གཞུང་ལྡན་ན་བདེ་སྐྱིད་ཕུན་སུམ་ཚོགས། །
མཚོ་མོ་འཁྱོམས་ན་ཉ་མོ་ལས་ཀྱིས་འཁྱོམ། །
ལུང་པ་དབུལ་ན་རྒྱལ་པོ་ལས་ཀྱིས་དབུལ། །
རྗེ་དཔོན་དར་ཞིང་རྒྱལ་པོ་ས་སྡེའི་འཕྲུལ། །
ཡུལ་སྡེ་མེད་པའི་རྗེ་དཔོན་དགོད་རེ་བྲོ། །
དཔོན་འབངས་ནད་པ་ཨེམ་རྗེའི་དཔེ་བཞིན་དུ། །
གཙག་བུ་བཙུགས་པའི་ཤུལ་ལ་རྨ་སྨན་ཐོབས། །
བཀའ་བཀྱོན་དགོངས་འཆོམས་གཞུག་ལ་བྱམས་སྐྱོང་་་
མཛོད། } །
དང་པོ་ཉེས་པ་བཅའ་ཡང་ཕེབས་དང་བསྟུན། །
གཉིས་པ་ཉེས་པའི་ཐོག་ཏུ་ཉེས་རྡུང་ཐོངས། །
གསུམ་པ་མི་ངན་རྩ་མེད་བཟོས་ཀྱང་རུང་། །
དེ་འདྲའི་མི་ལ་སྙིང་རྗེ་ལྟ་དགོས་མེད། །
ལུ་གུ་མ་ཁྱེར་གོང་ལ་སྤྱང་ཀི་སྲུངས། །
ཡུལ་བདེ་མ་འཁྱོམས་གོང་ལ་མི་ངན་ཕུད། །
རྒྱལ་པོ་ཞོ་ལྟར་ཆགས་ནས་ཉལ་བསྡད་ན། །
337



ལེགས་བཤད་བསྟན་བཅོས་ཕྱོགས་བསྒྲིགས་
ཡུལ་སྡེ་ཁྲག་ལྟར་འཁྲུགས་པ་མི་ཤེས་སོ། །
ལུག་རྫི་ཇ་ཆང་གཉིས་ལ་མགོ་འཁོར་ན། །
ལུ་གུ་སྤྱང་ཀིས་འཁྱེར་བ་དངོས་བདེན་རེད། །
གང་ལ་མཁས་པའི་མི་དེ་ལས་ལ་མངགས། །
ཤིང་བཟོ་མཁས་ཀྱང་ལྷ་བྲིས་ཡོང་མདོག་མེད། །
སྤྱང་ཀི་དགའ་ཡང་ལུག་རྫི་ཉན་མདོག་མེད། །
ལས་འབྲས་ཅན་ལ་མི་ཡི་རྗེ་དཔོན་སྐོས། །
ལུ་གུ་སྤྱང་ཀིའི་ཁ་ལ་བཅུག་ཡོང་ངོ་། །
ཡོན་ཏན་ཅན་ལ་དོན་གྱི་རྡོ་ཁ་སྒྲིལ། །
ནོར་བུ་དགོས་ན་རྒྱ་མཚོའི་གཏིང་ལ་ཡོད། །
དམ་ཚིག་གཙང་མའི་མི་ལ་བློ་གཏད་བཅོལ། །
རྡོ་རྗེའི་བྲག་ལ་འགྱུར་བ་ཅི་ལ་སྲིད། །
ཉིན་མཚན་མེད་པར་མཁས་པའི་མི་དང་བསྟུན། །
ཚྭ་ཁའི་ཁྱི་རོ་མཐའ་མ་ཚྭ་ལ་འགྲོ། །
ཤ་ཚ་ཅན་ལ་སྐྱོང་མཐར་རིམ་པར་སྤྲོད། །
བྱས་རྗེས་དྲུད་ཤུལ་བྱུང་ན་བློ་ཁ་རྫོགས། །
338



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས
བྱས་པ་ཅན་གྱི་སེམས་པ་ཕམ་མ་བཅུག །
བྱ་རྒྱུ་མདུན་དུ་ཡོད་དུས་བྱེད་མཁན་མང་། །
བློ་གཏད་བཅོལ་མི་རྣམས་ཚོ་མཐའ་ནས་སྐྱོངས། །
འཛམ་བུའི་གླིང་འདིར་གཏམ་བཟང་སྐད་ཀྱིས་ཁེངས། །
དཔའ་རྩལ་ཅན་ལ་དལ་དུས་བདག་པོ་སྤྲོད། །
འགག་རྩར་ཐུག་དུས་དགོས་པའི་དུས་ཤིག་ཡོང་། །
རྒྱུན་དུ་བང་མཛོད་ནོར་གྱིས་བརྒྱང་རྒྱུ་གྱིས། །
རྐྱེན་རྩ་ལྷག་ཡོང་དགྲ་བོ་མཆོངས་ཡོང་ངོ༌། །
དགྲ་མགོ་འདུལ་བར་དགོས་རྒྱུའི་དགོས་ཆ་གཉིས། །
ནོར་དང་དཔུང་གིས་དགྲ་བོ་ཆམ་ལ་འབེབས། །
ནོར་རྫས་མེད་པར་དཔུང་རོགས་ཡོང་ཐབས་མེད། །
དཔུང་རོགས་འཚོལ་བར་ནོར་རྫས་མེད་ཐབས་མེད། །
དེ་གཉིས་འཛོམས་ན་དགྲ་བོ་ལས་ཀྱིས་འཇོམས།
ནོར་ལ་ཕ་མས་བུ་ཚ་གསོ་གསོ་མཛོད། །
ལོ་མང་སོང་བའི་རྒད་པོའི་ཁ་ལ་ཉོན། །
སྐྱིད་སྡུག་མང་པོ་མྱོང་བའི་མི་རྒན་རེད། །
339



ལེགས་བཤད་བསྟན་བཅོས་ཕྱོགས་བསྒྲིགས།
ལྕགས་ཀྱི་ལྕགས་རིའི་མཚམས་སུ་སླེབས་པའི་དུས། །
གཞོན་པའི་ཤེད་ལས་རྒད་པོའི་ཇུས་བྱ་བཟང་། །
དགྲ་བོ་འཕྲལ་གང་འཕྲལ་ལ་འདུལ་འདོད་ན། །
སྐབས་ཐོག་གྲོགས་ལ་བཀུག་ནས་བསྡད་པ་བཟང༌། །
ཐབས་ཀྱི་སྒོ་ནས་དོན་རྩ་ལོན་ཟེར་ན། །
མདའ་གྲི་མདུང་གསུམ་འཕྱར་རྒྱུ་སྨྱོན་པའི་ལས། །
མི་ཐུབ་དགུ་དང་འཛིང་འཛིང་བཞག་པ་དགའ། །
མཛོག་རུམ་གཙག་བུའི་སྟེང་དུ་རྒྱག་མདོག་མེད། །
འདན་མ་མི་དགོས་གེ་སར་དངོས་ཡིན་ཀྱང་། །
འགྲིག་ཙམ་བྱུང་ན་འགྲིག་པ་གཙོ་དོན་ཆེ། །
གདོང་བསུ་དཔའ་བོ་རྒྱལ་ཁམས་ཉེས་སུ་ཁག །
ཐབས་རྣམས་འཕྲུལ་གྱི་མེ་མདའ་རྒྱང་ནས་འཕེན། །
དང་པོ་ཐབས་རྣམས་དགུ་བཅུ་གོ་དགུ་གཏོད། །
བརྒྱ་ལ་འཁྲུག་དགོས་བྱུང་ཡང་བྱ་ཐབས་མེད། །
གོ་བ་མེད་པའི་མི་དེ་ཁྱི་ལས་ལོད། །
ཁྱི་ངན་བྱུང་ན་བེར་ག་རྣ་ལ་བཀྲི། །
340



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས། །
ཕྱིན་གཏོང་ཟེར་ན་ཕྱིན་རྒྱུའི་ལམ་བུ་ཐོངས། །
འཛིང་ཐོངས་ཟེར་ན་གོམ་གསུམ་སྔོན་ལ་སྤོས། །
འཛེམ་རེ་ཁོང་ཁྲོ་སློང་དུས་མ་དྲན་ན། །
རྗེས་སུ་དྲན་ན་རང་གི་ཁ་ལ་རྒྱོབ། །
དོན་རྩ་འཇམ་པོའི་སྒོ་ནས་ལོན་ཟེར་ན། །
ང་རྒྱལ་ཁོང་ཁྲོ་དོན་མེད་སྟོང་པ་རེད། །
ཁོང་ཁྲོ་དབང་དུ་འདུས་ན་མཁས་པའི་རྟགས། །
ཁོང་ཁྲོའི་རྗེས་ལ་འགྲོ་མི་གླེན་པ་རེད། །
བསམ་བློ་སྔོན་ལ་ཐོངས་ན་མཁས་པ་དང་། །
རྐྱེན་རྩ་མདུན་དུ་ལྷགས་པ་སུས་ཀྱང་མཐོང་། །
དུང་དཀར་གཡས་འཁྱིལ་གཅོག་པ་སུས་ཀྱང་མཐོང་། །
ཆག་པ་སྒྲིག་དགོས་བྱུང་ན་ཉ་སྒྲིག་ཡོང་། །
དགྲ་བོ་མགོ་བོ་བསྒྱུར་ནས་སླེབས་བྱུང་ན། །
སྙིང་གི་ཁོང་ཁྲོ་སེམས་ཀྱི་གཏིང་ནས་ཐོན། །
མགོ་བོ་བསྒྱུར་བའི་དགྲ་བོ་ཕམ་མ་འཇུག །
ཡིན་ཀྱང་ཁྲམ་དང་གཡོ་སྒྱུར་དོགས་ཟོན་དགོས། །
341



ལེགས་བཤད་བསྟན་བཅོས་ཕྱོགས་བསྒྲིགས།
གཙང་པོ་མཁར་གྱི་དཀྱིལ་ཞབས་རྒྱུགས་པ་དེ། །
རགས་རྒྱག་མ་བྱུང་མཐའ་མར་མཁར་ལ་གཤེད། །
ངན་པ་བསྐྱངས་ན་བཟང་པོ་བརྡུངས་པ་འདྲ། །
རྐུན་པོ་གསོས་ན་ཆོས་པ་བསད་པ་འདྲ། །
དུག་སྦྲུལ་བཞག་ན་མགོ་ནག་མི་ལ་གནོད། །
སྤྱང་ཀི་བཞག་ན་གཡང་དཀར་ལུག་ལ་ངོན། །
ཁྱི་ཡིས་མི་ལ་རྨུགས་པ་ཡིན་མི་ཞུ། །
ཁྱི་ངན་བདག་འཛིན་བྱེད་མཁན་མི་ངན་རེད། །
དགྲ་མགོ་འདུལ་མཁན་གཉེན་མགོ་སྐྱོང་མཁན་དགོས། །
འཇམ་རང་དྲགས་ན་དགྲ་བོ་གཉའ་རེངས་ཡོང་། །
གྱོང་རང་དྲགས་ན་འགག་ལ་ཐུག་པའི་ཉེན། །
འཇམ་རྩུབ་བསྲེས་ནས་ཀུན་ལ་མདོང་ལུགས་མཛོད། །
དགྲ་གཉེན་ཚང་མ་ཐབས་ཀྱིས་གྲོགས་སུ་ཁུགས། །
འཕྲལ་དང་ཕུགས་ཀྱི་རྒྱལ་ས་འཛིན་འདོད་ན། །
ཉེ་རིང་མེད་པར་གསེར་ཁྲིའི་ཐོག་ནས་དྲོངས། །
ཡུལ་བདེ་མི་བདེ་ཡོང་བའི་དགོངས་པ་དང་། །
342



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས། །
དགོང་མོ་ས་ལ་བབས་ལ་ཆོས་ལ་འབུངས། །
ལུས་ངག་ཡིད་གསུམ་ཕྱག་འཚལ་སྨོན་ལམ་ཐོབས། །
གཏན་གྱི་རེ་ས་དཀོན་མཆོག་གསུམ་ལ་ཞུ། །
རིན་ཆེན་སྐར་མའི་བདག་པོའི་བཀའ་དང་བསྟུན། །
འདི་ཕྱི་གཉིས་ཀྱི་དབུ་འཕང་མཐོ་དགོས་ན། །
མི་རྟག་འཆི་བ་མ་བརྗེད་ཐུགས་ལ་ཞོག །
འདོད་འདོད་ཁ་ཆེ་ཕ་ལུའི་གྲོས་གྲོས་ཀྱི། །
དོན་གྱི་སྙན་ཞུ་མུ་ཏིག་དར་ལ་བརྒྱུས། །
ཁམས་གསུམ་དབང་འདུས་དྲུང་དུ་ཕུལ་ཡོད་དོ། །
རིན་ཐང་སྐོར་དུས་བརྒྱ་སྟར་གྲངས་སུ་ཚུད། །
བསླབ་བྱ་ལེའུ་བཞི་པ།
འཇིག་རྟེན་འདི་རུ་སྒང་གཤོངས་མང་ཞིག་འདུག །
སྐྱིད་སྡུག་རིང་ཐུང་སྦོམ་ཕྲ་གྲངས་མེད་རེད། །
འདྲ་འདྲ་གཅིག་ཀྱང་མེད་པ་མཐོང་གསལ་རེད། །
འདི་ལ་ཆོག་ཤེས་རང་གིས་བྱས་པ་དགའ། །
ཐོད་པའི་རི་མོ་བསུབས་ཀྱང་ཟུབ་རྒྱུ་མེད། །
343



ལེགས་བཤད་བསྟན་བཅོས་ཕྱོགས་བསྒྲིགས།
དེ་ལས་རི་མོའི་འགྲོ་ལུགས་བསྟུན་པ་དགའ། །
ལྕོག་རོང་བོང་བུ་སྡུག་ཀྱང་རང་སྡུག་རེད༑ །
སྒལ་པའི་རྒྱབ་ཁུར་མ་ཁྱེར་ཀ་མེད་རེད། །
སེམས་གོས་ཆོད་ན་ནོར་ལ་མང་ཉུང་མེད། །
ཆོག་ཤེས་མེད་པའི་རྒྱལ་པོ་སྤྲང་པོ་དང་། །
སེམས་གོས་ཆོད་ན་སྤྲང་པོ་དེ་ལས་ལྷག །
རྒྱལ་པོ་རྒྱལ་གཞིས་ཟོས་ནས་ལྕོགས་ལྷང་ལྷང་། །
སྤྲང་ཕྲུག་ཐང་རྒྱལ་ཁེངས་ནས་སྤོ་དགྱེ་དགྱེ། །
བཀོད་པའི་ལས་ལ་ཆོག་ཤེས་མ་བྱས་ན། །
རང་སྡུག་རང་གིས་ཉོ་བ་དོན་མེད་རེད། །
ཆོག་ཤེས་ལྡན་ན་ཕྱུག་དང་མ་ཕྱུག་མེད། །
ལས་ལ་བཀོད་ན་དགུ་ནོར་རང་གི་ནོར། །
མ་བཀོད་ཕ་ནོར་བུ་ལ་བདག་པ་དཀའ། །
ལྗང་པ་རྡོ་ཡི་སྟེང་དུ་སྐྱེ་མདོག་མེད། །
སྦག་སྦག་སིག་སིག་བྱས་པས་ཅི་ལ་ཕན། །
སེམས་པ་ཤོར་ན་ཕ་བཟང་བུ་ལ་ཤོར། །
344



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས།
ཆོག་ཤེས་བྱས་ན་ལུས་སེམས་བདེ་ལ་འཇོག །
ལག་ལེན་ངན་པའི་རིགས་ལ་སྤང་བྱ་གྱིས། །
ཕ་བདེ་བུ་སྐྱིད་ཡོང་བའི་བསམ་བློ་ཐོངས། །
འདི་ཕྱི་གཉིས་ཀྱི་གཏམ་དོན་ལག་པའི་མཐིལ། །
ཁ་ཆེ་ཕ་ལུའི་སྙིང་གཏམ་ཁ་ནས་ལུས། །
སྙིང་གི་བུ་ཚོ་སྙིང་ནས་རྣ་བ་ཉོན། །
གོ་བ་ཡོད་ན་གོ་རྒྱུ་བྲིས་ཡོད་དོ། །
མང་པོ་མེད་ཀྱང་བྲོ་བ་བཅུད་དང་ལྡན། །
བསླབ་བྱ་ལེའུ་ལྔ་པ།
དབྱར་ཁ་ལྕགས་དང་དགུན་ཁ་རྫ་ལ་ལྟོས། }
དབྱར་དགུན་མེད་པ་དམར་པོའི་ལྕེ་ལ་ལྟོས། །
སྙིང་གཏམ་སྙིང་གི་གྲོགས་ལ་ཤོད་ཚོད་གྱིས། །
སྔ་གྲོགས་དགོང་དགྲར་སོང་བ་མང་པོ་ཡོད། །
གསེར་དངུལ་མི་ལ་བཅོལ་དགོས་བྱུང་ཡང་འཚོལ། །
བཅོལ་པོ་གཏོད་ཀྱང་བཙལ་ནས་རྙེད་པ་རེད། །
སྙིང་གཏམ་མི་ལ་བཅོལ་བཅོལ་མང་དྲགས་ན། །
345



ལེགས་བཤད་བསྟན་བཅོས་ཕྱོགས་བསྒྲིགས།
ལག་མགོ་ཁ་ལ་བཅུག་ནས་སྡོད་དགོས་ཡོང་། །
གཏམ་གྱི་བདུད་པོ་སྙིང་གི་དོང་དུ་ཚུད། །
ཁ་ལ་ལྕགས་དང་ལྕེ་ལ་སྒོ་ལྕགས་རྒྱོབ། །
བདུད་པོ་དོང་ནས་ཤོར་ན་མི་ཕོ་གསོད། །
འ་རྫི་བྱས་པ་ཙམ་གྱིས་ཅི་ལ་ཕན། །
མི་ཤོད་དགུ་ཤོད་ཤོད་རྒྱུ་མང་དྲགས་ན། །
མི་ལ་མ་ཤོད་ཟེར་གྱིན་སྡོད་དགོས་ཡོང་། །
ནར་ནར་ལྕེ་ལ་བདག་པོ་མ་བརྒྱབ་ན ། །
རིལ་རིལ་དབུ་ལ་འོ་རྒྱལ་བཟོས་ཡོང་ངོ་། །
མ་བཤད་གཏམ་དེ་ག་དུས་བཤད་བཤད་རེད། །
བཤད་ནས་འགྱོད་དགོས་བྱུང་ན་ཐ་མའི་ལས། །
མ་བཤད་བར་དུ་གཏམ་ལ་རང་དབང་ཐོབ། །
བཤད་ན་གཏམ་གྱི་དབང་དུ་ཤོད་མཁན་ཚུད༑ །
བཟང་པོ་ཡོངས་ལ་ངན་པ་ལབ་ཉེན་ཆེ། །
བཟང་པོའི་བསླབ་བྱ་ངན་པའི་དགྲ་ལ་འགྲོ། །
དེ་ལས་བཟང་ངན་ཚང་མ་བཟང་པོས་སྐྱོངས། །
346



ཁ་ཚེ་ཕ་ལུའི་འཇིག་རྟེན་ལས་འབྲས་རྩི་ལུགས།
བཟང་པོ་དགྲ་མགོ་ངན་པས་བཟློག་པས་བསྟུན། །
གཏམ་ལ་དྲང་བའི་མི་དེ་སེམས་ནས་དྲང་། །
སེམས་པ་དྲང་ན་ཆོས་ཀྱི་ལམ་སྣ་ཟིན། །
ད་ལྟ་དེ་ལས་ཕུགས་ཡུལ་སྐྱིད་ཀྱང་སྐྱིད། །
འདི་ཕྱི་གཉིས་ཀྱི་བསམ་དོན་ལྷུན་གྱིས་འགྲུབ། །
ཁ་ཆེ་ཕ་ལུའི་འདོད་དང་སྣག་སྨྱུག་ཐུག །
དཀར་པོའི་ཐོག་ཏུ་ནག་པོའི་བྲིས་ཆ་གསལ། །
བྲིས་མི་ས་འོག་བྲིས་ཆ་ས་ཡི་ཐོག །
འཛམ་གླིང་མ་བསྙེལ་བསམ་བློའི་དྲན་གསོ་མཛོད། །
བསླབ་བྱ་ལེའུ་དྲུག་པ།
འཛམ་གླིང་མེ་ལོང་ཕར་བལྟ་ཚུར་བལྟ་རེད། །
འཁོར་བ་བྲག་རི་བཞིན་དུ་ཁ་ལན་སློག །
རང་གིས་གར་བལྟས་མེ་ལོང་ནང་དུ་གསལ། །
རང་གིས་གང་ལབ་བྲག་རིས་ཁ་ལན་སློག །
བཟང་ན་བཟང་དང་ངན་ན་ངན་གྱི་ལན། །
འདི་ནི་ཡོང་རྒྱུ་འཇིག་རྟེན་འཁོར་བའི་ལས། །
347



ལེགས་བཤད་བསྟན་བཅོས་ཕྱོགས་བསྒྲིགས།
ཚང་མས་སྨོན་པའི་འདོད་པ་མེད་ཟེར་ན། ། །
གཞན་ལ་མ་ལབ་རང་ལ་དོགས་ཟོན་གྱིས། །
ཚང་མ་རང་གི་མདོག་དང་མཐུན་ཡོང་ངོ༌། །
གང་བྱས་ལག་པའི་མཐིལ་དུ་གསལ་ཡོང་ངོ༌། །
གཞན་ལ་དགའ་ཚོད་ཁྱེད་རང་དགའ་མེད་ཡིན། །
གང་ལྟར་བཟང་ལ་བཟང་དང་ངན་ལ་ངན། །
དུག་ཤིང་སྡོང་པོས་ཁམ་བུ་སྟེར་མདོག་མེད། །
ཁམ་བུ་དགོས་ན་ཁམ་སྡོང་འགྲམ་ལ་སོང་། །
རིན་ཆེན་གསེར་གྱི་འདོད་པ་ཡོད་ཟེར་ན། །
དོན་མེད་མུན་པའི་གླིང་དུ་མ་སོང་ཞིག །
གཞན་ནས་ལགས་ལགས་ལུགས་ལུགས་དགོས་ཟེར་ན། །
རང་ལ་ལགས་ལགས་ལུགས་ལུགས་མང་ཉུང་དགོས། }
ཆེ་འདོད་ཅན་ལ་ཆེ་བ་ཡོང་བ་དཀའ། །
དེ་ཡི་ཐབས་ལ་ཚེ་འདོད་བཞག་པ་དགའ། །
བྱམས་པོ་བྱས་ན་དགྲ་ཡང་གཉེན་ལ་འགྲོ། །
རྩུབ་ཚོད་མ་ཟིན་བུ་ཡང་ཞེན་པ་ལོག །
38



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས། །
ཐོད་པའི་རི་མོ་གྱེན་ལ་ཡོད་པའི་མི། །
སོ་དཀར་འཛུམ་ལེགས་མི་སེམས་འཛིན་པར་མཁས། །
ལས་བཟང་བྱས་ནས་ཐར་པའི་ལམ་བུ་ལ། །
གཏམ་བཟང་ཁྱེར་ནས་སོང་ཞིག་ཕ་ཡི་བུ། །
རི་མོ་ཐུར་ལ་ཡོད་པའི་མི་ངན་ལ། ；
དུག་སྦྲུལ་ཁྱི་སྨྱོན་གཉིས་ཀྱི་བརྟག་དཔྱད་ཚང་། །
ཉིན་མཚན་མེད་པར་སྨུག་རྒྱུ་ཁོ་ལས་མེད། །
ལག་ལེན་ངན་པས་ཐལ་བ་བསླངས་ནས་འགྲོ། །
བཟང་པོ་འོངས་པའི་རྗེས་ལ་གཏམ་བཟང་ཡོད། །
བཟང་པོའི་ལོ་ལ་བཟང་པོའི་འབྲས་བུ་སྨིན། །
ངན་པའི་འབྲས་བུ་ངན་པའི་སྐེ་ལ་འཁྲིལ། ། །
ངན་པའི་རྗེས་ལ་ལྟས་ངན་གཏམ་ངན་ཡོད། །
རྒྱ་སྨྱུག་སེར་པོའི་ཁ་ནས་ཚིག་གསུམ་ལུས། །
རྒྱ་ཤོག་དཀར་པོའི་སེམས་ལ་གསལ་ཡོང་ངོ༌། །
རྒྱ་སྐད་བོད་ཀྱི་སྐད་ལ་འགྱུར་སོང་ངོ་། །
ཁ་ཆེ་ཕ་ལུའི་བློ་ཐག་ཆོད་སོང་ངོ༌། །
349



ལེགས་བཤད་བསྟན་བཅོས་ཕྱོགས་བསྒྲིགས།
བསླབ་བྱ་ལེའུ་བདུན་པ།
དམའ་ས་བཟུང་ནས་གང་ཅིར་བཟོད་པ་སྒོམས། །
དོན་གྱི་རྡོ་ཁ་རང་གི་སྙིང་དུ་ཞོག །
མི་སེམས་འཛིན་པའི་སྐད་ཆ་ཤོད་ཀྱིན་སོང་། །
རང་དོན་སྒྲིག་པའི་ཇུས་ཆ་གཏོང་གིན་སོང་། །
སྟོང་པ་ཁ་ཡིས་ཁེངས་པའི་དོན་རྩ་ལོངས། །
དེ་འདྲའི་ཐབས་ལ་དམའ་ས་བཟུང་བ་དགའ། །
དམའ་ས་བཟུང་བའི་མི་ལ་དགའ་མཁན་མང་། །
དེ་འདྲའི་མི་ལ་ཡིད་ནས་ཕན་མཁན་མང་། །
མི་ཚེ་ཇ་ཆང་ལོངས་སྤྱོད་ངང་ལ་འགྲོ། །
འདིར་བཞུགས་འདིར་འབྱོན་ཟེར་མཁན་མང་པོ་ཡོང་། །
འདོད་པའི་རྟ་རྒོད་ཚོད་ཀྱི་སྲབ་ཁ་འཐེན། །
གང་ས་ཅི་ཐད་རང་ཚོད་རང་གིས་ཟུངས། །
འགྲོ་ཚོད་སྡོད་ཚོད་ཤོད་ཚོད་བྱེད་ཚོད་དང༌། །
སྐྱིད་པོ་བྱེད་ཚོད་སྡུག་པོའི་འཁུར་ཚོད་དང་། །
ཞིམ་པོའི་ཟ་ཚོད་འཇམ་པོའི་གྱོན་ཚོད་རྣམས། །
350



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས།
མི་ལ་ཚང་ན་མཁས་པའི་ཡང་རྩེ་ཡིན །
དེ་འདྲའི་མི་ལ་སྐར་མའི་བདག་པོ་རྙེད། །
ད་ལྟ་དེ་ལས་ཕུགས་ཡུལ་ལས་འབྲས་ཡང་། །
འདོད་པ་ཚོད་ཀྱི་ཕྱི་ལ་ཤོར་དང་གཅིག །
ཚོད་ལ་སེམས་ཀྱི་བཀོད་པ་མེད་དང་གཉིས། །
དེ་འདྲའི་མི་དང་བསྡེབས་ནས་བསྡད་གཞན་འདྲ། །
དེ་འདྲའི་ཆག་སྒོའི་ནང་ལ་ཁྲིད་ཡོང་ངོ༌། །
ལས་ལ་ཚོད་མེད་ཐ་མ་ཕུང་བའི་གཞི། །
ཚོང་ལ་ཚོད་མེད་མཐའ་གཞུག་ཕམ་པའི་གཞི། །
ཁ་ལ་ཚོད་མེད་རྐུབ་ལ་ཉོ་བའི་གཞི། །
དགོད་ལ་ཚོད་མེད་མཐའ་གཞུག་ངུ་བའི་གཞི། །
འཁོར་བའི་གཡས་གཡོན་གཡང་དང་གད་པའི་གླིང་། །
ཟག་ན་ཟག་ཆོག་རིལ་ན་རིལ་ཆོག་རེད། །
དེ་འདྲའི་ལམ་དུ་འགྲོ་བཟོ་སྡོད་མཁས་མཛོད། །
གདོང་དྲུག་འཁོར་བ་འབྲོག་པའི་ཤོ་དང་འདྲ། །
སྤ་ར་ལྕ་མོ་གང་ཐོན་ངེས་མེད་རེད། །
35



ལེགས་བཤད་བསྟན་བཅོས་ཕྱོགས་བསྒྲིགས་
ཁེ་གྱོང་སྙིང་ལ་བཅངས་ནས་འགྲོ་ལུགས་མཛོད། །
ཁེ་ཡི་སྒོ་མོ་དབྱེ་རྒྱུའི་ཐབས་ལ་ལྟོས། །
གྱོང་གི་ལམ་བུ་དགག་རྒྱུའི་བྱུས་ལ་ལྟོས། །
ཁེ་གྱོང་གཉིས་ལ་སྦོམ་ཕྲ་ཤོར་བའི་དུས། །
སྡུག་སྙིང་མནན་ནས་སྡུག་ཚོད་བཟུང་བ་དགའ། །
ཚོད་མེད་ཁ་ཆེ་ཕ་ལུའི་ཚོད་ནས་ཤོར། །
གཏམ་གྱི་ནོར་བུ་ཤོག་བུའི་ཐང་ལ་ཤོར། །
རིན་ཐང་བསྐོར་དུས་སྐོར་ཐང་མ་ལོག་མཛོད། །
ནོམ་པ་འཛིར་ནས་ཡོད་དོ་ཕ་ཡི་བུ། །
བསླབ་བྱ་ལེའུ་བརྒྱད་པ།
ཞིམ་ཚད་མ་ཟ་འཇམ་ཚད་མ་གྱོན་ཅིག །
ཁ་ལུས་གཉིས་ཀྱིས་སྡུག་ལ་སྦྱར་ཡོང་ངོ༌། །
ཁོག་པའི་བོངས་ཚད་ཆེ་ཡང་དེ་ཐམས་ཅད། །
ཟ་མ་གཅིག་པོའི་སྡོད་ས་ཡིན་མདོག་མེད། །
མིག་དང་གྲོད་པ་གཉིས་ལ་ཁེངས་རྒྱུ་མེད། །
ལྟོ་ཚོད་ཟ་ཚོད་རང་གིས་བྱས་པ་དགའ། །
352



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས།
གྲོད་པ་ཐབ་ལ་འཚོད་འཚོད་མང་དྲགས་ན། །
སྡུག་རྩྭ་ཐུག་དུས་སྐྱིད་བུ་གྲུང་བ་མཐོང་། །
མི་ལ་རེ་བའི་ཇ་ཆང་ལོངས་སྤྱོད་ལས། །
རང་གི་རྩྭ་རྐྱང་ཆུ་རྐྱང་བྲོ་བ་ཞིམ། །
ལས་ངན་ཤན་པའི་དྲེག་ཁུ་བཟའ་བ་ལས། །
དམར་དད་ལངས་ན་ཤིག་ཀྱང་ཟ་བ་དགའ། །
ཟ་རྒྱུ་ཉལ་རྒྱུ་བ་དང་བོང་བུའི་ལས། །
དེ་འདྲ་བྱས་པ་ཨེ་དགའ་ཕ་ཡི་བུ། །
ཁྱི་དང་གྲོད་པ་ལག་ནས་ཤོར་སོང་ན། །
རྟ་རོ་བོང་རོའི་ཐོག་ལ་ཤོར་ཉེན་ཆེ། །
གྲོད་པའི་སྒོ་ལ་བསྡམ་ཚོད་མ་བྱས་ན། །
གཏམ་གྱི་ནོར་བུ་རྐུ་ལ་ཤོར་བའི་ཉེན། །
གཏམ་གྱི་ཕུ་ཐུང་འཇོལ་འཇོལ་དགོས་འདོད་ན། །
གྲོད་པའི་ལག་མགོ་ཐུང་དུ་བཅུག་པ་དགའ། །
ཆུ་ནང་ཉ་མོ་སྤགས་ལ་དད་པས་ཕུང་། །
བྱི་བ་བྱིའུ་འཇོལ་པད་ཁ་ཟོས་པས་ལན། །
353



ལེགས་བཤད་བསྟན་བཅོས་ཕྱོགས་བསྒྲིགས།
བྱི་བ་སྨུག་ཆུང་ལྟོགས་ལ་ཟ་འདོད་ཀྱིས། །
ས་མདའ་སྐེ་ལ་ཟུག་པ་ཟ་མའི་སྐྱོན། །
བྱང་ཐང་ཝ་མོ་རང་ཚོད་མ་ཟིན་ན། །
མགོ་ལྤགས་ཐང་ལ་བཤུ་བ་ཟ་མའི་སྐྱོན། །
སྟག་དམར་ངར་བཞིན་བུ་བཞིན་འཛིན་རྒྱུ་འདི། །
སྟག་རྒན་ལུག་ལ་ཁྱི་ལྟར་མཆོངས་པས་ཉེས། །
མཁས་པ་འདི་ཡིན་ཞུ་རྒྱུ་མེད་ལགས་ཀྱང་། །
དཀར་པོའི་ཐོག་ཏུ་ནག་པོའི་བྲིས་ཆ་གསལ། །
ཁ་ཆེ་ཕ་ལུ་ས་འོག་སོང་ན་ཡང༌། །
རྒྱ་ཤོག་ལོགས་ཀྱི་སྣག་ཚའི་རི་མོ་འདི། །
ས་སྟེང་ཡུན་རིང་གནས་པའི་བཀྲ་ཤིས་ཤོག །
ཚང་མའི་ཡིད་དུ་འོང་བའི་བཀྲ་ཤིས་ཤོག །
བསླབ་བྱ་ལེའུ་དགུ་པ།
འཇིག་རྟེན་ལྟ་ལུགས་གཅིག་ལ་མཐོང་ལུགས་གཉིས། །
ལྟ་ལུགས་གཅིག་ལ་རིགས་ཀྱང་རིགས་གཅིག་འདུག །
ཕ་ཡིས་བུ་དང་བུ་ཡིས་ཕ་བྱེད་པ། །
354



ཁུ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས།
དེ་འདྲ་བསམས་ན་ཐུང་ཐུང་ག་ནས་ཡིན། །
མ་བསམས་གྱུར་ན་ཕ་བུའི་དམ་ཚིག་ཉམས། །
དམ་ཉམས་ལག་ལེན་སྡང་བའི་དགྲ་ལ་འགྱུར། །
ཕྲུ་གུ་ཕ་མ་མེད་པ་མི་སྲིད་ཀྱང་། །
ལག་ཐོག་སྟོན་རྒྱུ་ཡོད་པ་རེ་རེ་ཙམ། །
ཚེ་སྟོད་ཡོད་ཀྱང་ཚེ་སྨད་མེད་པ་མང་། །
ཕ་བུའི་དམ་ཚིག་བསྲུང་དུས་བསྲུངས་པ་དགའ། །
དུས་ཚོད་ཆུ་ཚོད་མ་འགྱངས་གྲོལ་ནས་འགྲོ། །
འཐུས་ཤོར་མེད་པར་བུ་ལ་ཡོན་ཏན་སློབས། །
ཡོན་ཏན་ཀུན་གྱི་རྩ་བ་ཡི་གེ་དང་། །
ཡོན་ཏན་ཡོངས་ཀྱི་རྒྱལ་པོ་ཡི་གེ་རེད། །
ཕྲུ་གུའི་ཡི་གེ་གསེར་ཁྲིའི་སྟེང་དུ་སྐྱོལ། །
མི་ཕོའི་ཡི་གེ་སྟག་གདན་སྟེང་དུ་འཇོག །
བླ་མའི་ཆོས་རར་ཡི་གེ་མེ་ལོང་རེད། །
རྒྱལ་པོའི་ཁྲིམས་རར་ཡི་གེ་འབྲས་བུ་རེད། །
ཡིག་ཡོད་མིག་ཡོད་མཁས་པ་སྤྲུལ་པའི་རྒྱུད། །
355



ལེགས་བཤད་བསྟན་བཅོས་ཕྱོགས་བསྒྲིགས།
ཡིག་མེད་མིག་མེད་ལོང་བ་ལྐུགས་པའི་རྒྱུད། །
ཀྱོག་ཀྱོག་ཡི་གེ་གཞུ་ལྟར་འཁྱོག་གྱུར་ཀྱང་། །
དོན་རྩེ་མདའ་ལས་འདྲོང་བ་དེ་རུ་ཚང་། །
ཡོན་ཏན་རིན་ཆེན་དགོས་འདོད་ཀུན་འབྱུང་རེད། །
དགོས་འདོད་ཀུན་འབྱུང་དགོས་མིར་ཐོགས་པ་མེད། །
དོན་དུ་མི་ལ་ཡོན་ཏན་ཚང་བ་དགོས། །
ནོར་རྫས་མཚམས་རེ་སོང་འགྲོ་མཚམས་རེ་ཡོང་། །
ནོར་ལ་བསྐྱུར་བརླག་རྐུན་མས་འཁྱེར་བའི་ཉེན། །
ཡོན་ཏན་རིན་ཆེན་འཛད་མེད་ཕུགས་ཀྱི་གཏེར། །
ན་སོ་གཞོན་དུས་བུ་ལ་སྦྱོང་ཐར་སློབས། །
ན་སོ་ལོངས་ནས་བསླབ་དགོས་མེད་པ་གྱིས། །
ལྕང་གསར་གཞོན་དུས་འདྲོངས་ན་འདྲོངས་པ་རེད། །
ལྕང་རྒན་སྲོང་སྲོང་མང་ན་ཆག་པའི་ཉེན། །
ངན་པའི་མི་དང་གྲོགས་ལ་བསྡོངས་པ་ན། །
དུག་དང་བསྡོངས་ན་དུག་གི་ཁ་རླངས་ཕོག །
ངན་པའི་ཚོགས་དང་ནག་པོའི་སོལ་བ་འདྲ། །
356



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས། །
ཚ་མོས་བསྲེག་ཉེན་གྲང་མོས་རྫས་ཉེན་ཆེ། །
ཁེ་དང་གྱོང་གི་བསྐོར་ཕྱོགས་གཏོང་གིན་སོང༌། །
ཡག་དང་ཉེས་ཀྱི་སྐད་ཆ་ཤོད་ཀྱིན་སོང་། །
ཡག་ན་ཡག་པས་ངོ་བསྟོད་བདག་རྐྱེན་སྤྲོད། །
ཉེས་ན་ཉེས་སོང་ཟེར་བས་ཉེས་ཐག་ཐོངས། །
ཨ་མའི་ཁ་ལ་སྒོ་ལྕགས་བརྒྱབ་དྲགས་ན། །
ཕྲུ་གུས་ཆག་སྒོའི་རྒྱལ་སྒོ་ཕྱེ་ཉེན་ཡོད། །
རྡོ་ལ་ཕྱི་བདར་ཐོན་ན་ནོར་བུ་དང་། །
ལྕགས་ལ་འཇམ་ཤ་ཐོན་ན་མེ་ལོང་ཡོང་། །
ཡོན་ཏན་ཕུན་སུམ་ཚོགས་ན་སྙིང་གི་བུ། །
བྱ་ལུགས་བྱེད་ལུགས་ངན་ན་དགྲ་ལས་ལོད། །
དེ་ཚོ་སེམས་པ་དཀར་བའི་སྐད་ཆ་རེད། །
བུ་ཡོད་ཕ་ཚོ་ཐུགས་ལ་དེ་ལྟར་ཞོག །
བསླབ་བྱ་ལེའུ་བཅུ་པ།
དེ་ནས་གསོན་དང་ཨ་མའི་སྙིང་ཉེ་ཚོ། །
བྱམས་དང་བརྩེ་བ་ཅན་གྱི་དྲིན་ཆེན་མ། །
357



ལེགས་བཤད་བསྟན་བཅོས་ཕྱོགས་བསྒྲིགས།
、-.，---ས
ར
། ，
，
ཕྲུ་གུ་ཆུང་དུས་ཨ་མའི་མགོ་རུ་སྡོད། །
ལང་ལ་གཏོང་རང་གཏོང་ན་ཨ་མས་གཏོང་། །
ཁ་ལ་མི་སྟེར་དགུ་སྟེར་ཨ་མས་སྟེར། །
ལུས་ལ་མི་གཡོག་དགུ་གཡོག་ཨ་མས་གཡོག །
ཆུང་དུས་ཨ་མས་ལང་ལ་བཏང་བའི་བུ། །
ལང་ཤོར་ཐ་མ་ཨ་མ་དགའ་མི་ཁུག །
དེ་འདྲས་མི་གསོད་བྱས་ནས་ཕུང་བ་མང་། །
དེ་འདྲས་རྟ་འཁྱེར་བྱས་ནས་བྲོས་པ་མང་། །
ཨ་མས་སྡུག་སྙིང་མནན་ནས་མ་བསྡད་ན། །
ཨ་མས་ཕྲུ་གུ་རླུང་ལ་བསྐུར་ཡོང་ངོ་། །
རྐུན་མ་རྐུ་དུས་ཐུག་ཐུག་རྡུང་བ་དགའ། །
ཧམ་གྱི་ཡོད་ན་གླེག་གླེག་སྟེར་བ་དགའ། །
སྒོ་ང་རྐུ་དུས་ཁྲིག་ཁྲིག་མ་བཟོས་ན། །
བྱ་མོ་ཁྱེར་པའི་རྗེས་ལ་རྟ་ཕོ་འཁྱེར། །
ཞིམ་པོ་སྟེར་སྟེར་འཇམ་པོ་གཡོགས་གཡོགས་ཞོག །
བྱ་ལུགས་བྱེད་ལུགས་འགྲོ་ལུགས་སྡོད་ལུགས་སྦྱོངས། །
358



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས
བྱེད་ལུགས་མེད་ཀྱང་ཁ་ལ་ཟ་ལུགས་སློབས། །
ཐ་མ་དེ་འདྲའི་སྨྱོ་སྨྱོ་སུ་ཞིག་སྨྱོ། །
ཝ་ཕྲུག་ཐང་ནས་ཐང་ལ་ཟགས་རྒྱུ་མེད། །
རྒོད་ཕྲུག་གཡང་ལ་ཟགས་པ་སྙིང་ཡང་རྗེ། །
སྤྲང་ཕྲུག་རྒྱལ་ཁམས་བསྐོར་བ་སྤྲང་པོའི་ལས། །
ཕྱུག་པོ་སྤྲང་ལ་འཁྱམས་པ་དགྲ་ལ་འགྱུར། །
ཉན་མཁན་ཡོད་ན་གོ་རྒྱུ་བཤད་ཡོད་དོ། །
ལྟ་མཁན་ཡོད་ན་མཐོང་རྒྱུ་བསྟན་ཡོད་དོ། །
སྨྱུ་གུའི་ཁ་ཡི་དོན་གྱི་རྡོ་ཁའི་ཚིག །
ཐུགས་ཀྱི་དཀྱིལ་དུ་ཞོག་མཛོད་ཨ་མའི་ཚོགས། །
བསླབ་བྱ་ལེའུ་བཅུ་གཅིག་པ།
དེ་ནས་ཉོན་དང་ཨ་མའི་ཨོ་ལོ་ཚོ། །
སྟག་གཟིག་ནགས་ཀྱི་དཀྱིལ་ནས་ཐོན་འདྲ་རྣམས། །
ཕྲུ་གུ་མ་ཡི་ཁོག་ནས་ཐོན་པའི་དུས། །
ལྟེ་བ་མ་དང་འབྲེལ་ནས་ཡོང་བའི་དུས། །
རྩེར་རྩེར་ཟེར་བ་ཙམ་ལས་ཤ་རྡོག་གཅིག །
359



ལེགས་བཤད་བསྟན་བཅོས་ཕྱོགས་བསྒྲིགས།
ནུ་ཞོ་ཁ་ལ་སྦྱར་ཀྱང་འཐུང་མི་ཤེས། །
རྐང་པ་ཡོད་ཀྱང་གོམ་པ་སྤོ་མི་ཤེས། །
རྣ་བ་ཡོད་ཀྱང་ཚིག་བརྡ་སྤྲོད་མི་ཤེས། །
མིག་གཉིས་ཡོད་ཀྱང་མཐོང་རྒྱུ་མ་ལས་མེད། །
སེམས་པ་ཡོད་ཀྱང་བསམ་རྒྱུ་མ་ལས་མེད། །
ངོ་ལ་འཁོར་བའི་སྦྲང་མ་དཀྲོག་མི་ཤེས། །
མིག་ལ་འཚངས་པའི་ཐལ་བ་འདོན་མི་ཤེས། །
གྲང་ངུ་འཁྱག་དུ་ལྟོགས་ངུ་རྒྱག་པའི་དུས། །
ཕ་མ་གཉིས་པོའི་དགོང་མོའི་གཉིད་ཐེབས་བཅག །
སྐམ་པ་བུ་དང་རློན་པ་ཕ་མས་བྱེད། །
འཇམ་པ་བུ་དང་རྩུབ་པ་ཕ་མས་བྱེད། །
ད་ལྟའི་དེ་འདྲ་དེ་དུས་ཡིན་མདོག་མེད། །
ཕྲུ་གུ་ཆུང་དུས་ལྟེ་བ་ཕ་མས་སྒྲོལ། །
བྱ་ལུགས་བྱེད་ལུགས་འགྲོ་ལུགས་སྡོད་ལུགས་སྦྱོངས །
གང་བྱས་ཡོང་བའི་ཡོན་ཏན་ཕ་མའི་དྲིན། །
ཁ་ནས་བྲི་སྟེ་བསགས་ཚད་བུ་ཡི་དོན། །
360



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས། །
ལས་འབྲས་རླུང་ལ་བསྐུར་རྒྱུ་བུ་ཡི་དོན། །
བསམ་རྒྱུ་བུ་དང་དྲེན་རྒྱུ་བུ་ལས་མེད། །
དགོས་རྒྱུ་བུ་དང་འདེགས་རྒྱུ་བུ་ལས་མེད། །
བཀའ་དྲིན་ཅན་གྱི་ཕ་མ་རྣམ་པ་གཉིས། །
ན་སོ་རྒས་པ་ད་ལྟ་ཨེ་ཤེས་ལ། །
དྲིན་ཅན་དྲིན་དུ་བསམས་པ་ཨེ་ཡོད་ལགས། །
ཁྲེལ་དང་ངོ་ཚ་དགོས་པ་འདི་རུ་རེད། །
ཚོགས་དང་བསོད་ནམས་གསོག་པའི་རྩ་བ་རེད། །
གོང་ན་གོ་བརྡ་གཤམ་ན་ཕ་མ་གཉིས། །
དེ་གསུམ་ལས་ལྷག་སུ་ཡང་ཡོད་པ་མིན། །
ཉིན་མཚན་མེད་པ་ཕ་མའི་བཀའ་དང་བསྟུན། །
སྔ་དགོང་མེད་པ་ཕ་མའི་ཞབས་ལ་བཅར། །
ཞིམ་པོ་ཕུལ་ནས་ཨེ་མཉེས་སེམས་ཀྱིས་ལྟོས། །
འཇམ་པོ་བསྒྲོན་ནས་ཨེ་མཉེས་ཡིད་ཀྱིས་ལྟོས། །
སྙན་པོ་ཞུས་ནས་ཐུགས་སེམས་ཨེ་སྤྲོ་ལྟོས། །
ཡག་པོ་ཞུས་ནས་དགོངས་པ་ཨེ་སྤྲོ་ལྟོས། །
361



ལེགས་བཤད་བསྟན་བཅོས་ཕྱོགས་བསྒྲིགས།
ཕ་མ་མཉེས་ན་འདི་ཕྱི་གཉིས་ཡོད་རེད། །
ཕ་མ་མ་མཉེས་འདི་ཕྱི་གཉིས་མེད་རེད། །
ཕ་མ་ཡོད་དུས་བཀའ་དྲིན་མ་བསམས་པར། །
མེད་དུས་འགྱོད་པ་སྐྱེས་པ་ཐ་མའི་ཐ། །
འགྱོད་པ་དེ་ནི་ཕུགས་ནས་ཕུགས་སུ་འགྱོད། །
ད་ལྟ་ས་སྟེང་འགྱོད་པ་དེ་ལས་འགྱོད། །
དེ་ལྟར་ཕ་མ་འཛོམས་པའི་ཕྲུ་གུ་ཚོ། །
གཏམ་གྱི་ནོར་བུ་སྙིང་གི་སྒམ་དུ་ཆུགས། །
བུད་མེད་ཁྲམ་དང་གཡོ་སྒྱུ་གྱོད་ཀྱི་གཞི། །
བསླུ་ཇ་སྟེར་ནས་ཕ་བུ་འཕྲུལ་ཡོང་ངོ༌། །
དེ་འདྲ་དམྱལ་བའི་གཏིང་དུ་བསྐྱུར་ཡོང་ངོ༌། །
ར་ཐང་གཡོགས་པ་རྣ་བས་ཐོས་ཡོད་འགྲོ། །
རྩ་མཆོག་ཟིལ་པས་སྐད་ཆ་གོ་ཚོད་འགྲོ། །
མི་རྒྱུད་མི་དགོས་ལྷ་རྒྱུད་ཡིན་གྱུར་ཀྱང་། །
བུད་མེད་ཡིན་ན་བདུད་ཀྱི་ཡན་ལག་རེད། །
དེ་འདྲའི་བཤད་ཚད་ཉན་ན་ཕུང་ལ་སྦྱོར། །
362



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས་
བྱས་ཚད་ལམ་ལ་བཏང་ན་རླུང་ལ་སྐུར། །
བདུད་དང་བསྡོངས་དུས་མི་ལ་དོགས་ཟོན་དགོས། །
འདྲེ་དང་གྲོགས་པོ་བྱེད་ན་བླ་མ་སྒོམས། །
གྱོན་པ་རྙིངས་ན་གསར་པ་བཟོས་པས་ཆོག །
མནའ་མ་མེད་ཀྱང་མནའ་མ་བསུས་པས་ཆོག །
འཚོལ་དགོས་བྱུང་ན་ཕ་མ་རྙེད་མདོག་མེད། །
ཕ་མ་གཉིས་དང་མནའ་མ་བརྗེ་མདོག་མེད། །
འདྲ་འདྲའི་ཁྲོད་དུ་སྡོད་པ་ངོ་ཡང་ཚ། །
འཇོན་མདོག་བྱས་ཀྱང་འཇོན་རྒྱུ་དེ་ག་རེད། །
ཕ་མ་མནའ་མའི་དབྱེ་འབྱེད་མ་ཤེས་ན། །
མི་ལུས་དེ་འདྲ་ཐོབ་ཀྱང་ཁྱི་ལས་ལོད། །
ཁྱི་ངན་སྨྱོ་ཡང་བདག་པོ་ངོས་ཀྱིས་འཛིན། །
ཁྱི་ལས་ལོད་པའི་མི་དེ་ཡ་ཡང་ང་། །
དེ་འདྲའི་ལུས་རྟེན་སྡང་བའི་དགྲ་ལ་འགྱུར། །
མི་ངན་གཅིག་གིས་མི་བརྒྱ་རླུང་ལ་སྐུར། །
མི་ལུས་ཡིན་ཀྱང་རྒྱ་མཚོའི་གཏིང་ལ་བསྐྱུར། །
363



ལེགས་བཤད་བསྟན་བཅོས་ཕྱོགས་བསྒྲིགས།
ལམ་ངན་བཏོད་ནས་འཛམ་གླིང་ཕུང་ལ་སྦྱོར། །
བ་མོ་གཅིག་གིས་མི་ཡི་ཞིང་ཟོས་ནས། །
བ་མོ་ཡོངས་ཀྱི་འགྲོ་བའི་ལམ་བུ་བཀག །
ཅེས་པའི་དཔེ་ལྟར་སྤྱོད་ངན་འདོར་ཤེས་པ། །
རིག་པ་གནད་དུ་ཁོད་ཅིག་ཕ་ཡི་བུ། །
བསམ་བློ་འདྲོངས་ལ་ཐོངས་ཤིག་ཇོ་ཇོའི་སྙིང་། །
རེ་དང་འཇིགས་པས་དབྱར་ས་དགུན་ས་ནས། །
ཐར་པའི་གླིང་གི་ལས་སུ་སྐྱ་སེང་སེང་། །
བཟང་གི་རེ་དང་ངན་གྱི་ཉེས་ཡོད་ན། །
ལམ་བུ་དེ་ག་རེད་དོ་སྐལ་ལྡན་ཚོ། །
འཁོར་བ་མི་སྲིད་སྲིད་པའི་ཁྲོན་པ་རུ། །
ལས་ཉོན་མི་སྲིད་སྲིད་པའི་སྐུ་དུས་འདིར། །
དོན་རྩ་བསྒྲིལ་ནས་རྡོག་ཐོན་བྱེད་པའི་དུས། །
རེ་ས་ལྟ་ས་གོ་བརྡ་ཁོང་ལ་ཞུས། །
ལས་འབྲས་སྙིང་ལ་བཅངས་ནས་འགྲོ་ལུགས་དང་། །
དཀར་ནག་སེམས་ལ་བཞག་ནས་བྱ་ལུགས་མཛོད། ། །
364



ཁ་ཆེ་ཕ་ལུའི་འཇིག་རྟེན་ལས་འབྲས་རྩི་ལུགས།
ལས་འབྲས་ཁ་ནས་ཤོད་མཁན་མང་པོ་ཡོང་། }
ལག་ལེན་ལག་ཏུ་ལོན་པ་གསེར་ལས་དཀོན། །
དེ་ལ་བལྟས་ན་འགྱོད་པ་སྙིང་ནས་བསྐྱེད། །
དེ་འདྲ་བསམས་ན་སྐྱོ་བ་གཏིང་ནས་བསྐྱེད། །
དེ་རིང་བྲིས་པའི་ཡི་གེ་ནག་ཆུང་འདི། །
ཁ་ཆེ་ཕ་ལུ་སྨྱོ་བའི་སྨྱོ་ལབ་རེད། །
གཏི་མུག་སྙིང་གི་དཀྱིལ་ལ་རྩོལ་རྩོལ་འདི། །
རང་གི་མི་ཤེས་མི་ལ་བཤད་ལེ་འདྲ། །
རང་སྐྱོན་མི་མཐོང་མི་སྐྱོན་སྟོན་ལེ་འདྲ། །
ཆག་པ་གས་པས་ཕྱོགས་ལ་ཧམ་ལེ་འདྲ། །
ང་ལ་བླ་མས་ཐུགས་རྗེས་རྒྱང་ནས་གཟིགས། །
ཁ་དང་ལག་ལེན་འགྲིག་པའི་ཕྲིན་ལས་མཛོད། །
མདོག་དང་བྲོ་བ་མཐུན་པའི་བཀྲ་ཤིས་ཤོག །
ཁ་ཆེ་ཕ་ལུའི་བསམ་བློའི་རྒྱ་མཚོ་ནས། །
བཏོན་པའི་ནོར་བུ་ཤོག་བུའི་ནང་དུ་བཏུམས། །
རྒྱལ་སྡེ་ཁྲོམ་པའི་དཀྱིལ་དུ་བཞག་ཡོད་དོ། །
365



ལེགས་བཤད་བསྟན་བཅོས་ཕྱོགས་བསྒྲིགས།
རྨ་བྱའི་ལུས་ལ་ཁུ་བྱུག་གསུང་སྙན་འདི། །
སྐྱིད་སྐྱིད་ཟེར་བས་ཕྱོགས་ཀུན་ཁྱབ་པར་ཤོག །
ཁ་ཆེ་ཕ་ལུས་ཀུན་ལ་གདམས་པའོ། །
366



ཐར་འདོད་དཔའ་བོའི་སྙིང་ནོར།
༄༅། །མཉམ་མེད་ཇོ་བོ་ཆེན་པོ་རྒྱ་གར་ལ་ཕེབས་
ཁར་ལྷ་བླ་མ་བྱང་ཆུབ་འོད་ལ་ཞལ་གདམས་
སུ་སྩལ་པ་ཐར་འདོད་དཔའ་བོའི་སྙིང་
ནོར་ཞེས་བྱ་བ་བཞུགས་སོ། །
མཉམ་མེད་ཇོ་བོ་རྗེ།
ན་མོ་གུ་ར་བེ། ཇོ་བོ་རྗེ་ཉིད་དང་པོ་མངའ་རིས་སུ་བྱོན་པའི་
དུས་ན་མངའ་རིས་སུ་ལོ་གཉིས་བཞུགས་ནས། ལྷ་བྱང་ཆུབ་འོད་
ཀྱིས་དབུ་མཛད་པ་རྣམས་ལ་གདམས་པ་མང་པོ་གནང་ནས་རྒྱ་གར་
དུ་གཤེགས་པར་དགོངས་ནས་ལམ་དུ་བཞུད་ཁར། ལྷ་བྱང་ཆུབ་
འོད་ཀྱིས་ད་དུང་ཞལ་གདམས་ཤིག་ཞུ་བྱས་པས། ཇོ་བོའི་ཞལ་
ནས་སྔར་གྱི་དེས་ཆོག་ལགས་གསུངས་པ་ལ། ལྷས་ནན་བསྐྱེད་པས་
གདམས་པ་འདི་གནང་བའོ། །
ཨེ་མའོ༔ ༔
མཁྱེན་པ་མཐོ་ཞིང་ཐུགས་དགོངས་ཤིན་ཏུ་གསལ་བའི་གྲོགས་
367



ལེའུས་བཤད་བསྟན་བཅོས་ཕྱོགས་བསྒྲིགས།
དག་ལ། ། །
རང་འཁོས་མེད་པའི་བློ་དམན་བདག་གིས་མཆིད་གྲོས་གསོལ་
པ་མི་རིགས་ཀྱང་། །
སྙིང་ནས་གཅེས་པའི་གྲོགས་པོ་དམ་པ་ཁྱེད་ཀྱིས་བདག་ལ་་་
བསྐུལ་པས་ན། །
བྱིས་པ་བློ་ཆུང་བདག་གིས་གྲོགས་ཀྱི་ཐུགས་ལ་མཆིད་གྲོས་་་་
འདི་འདེབས་སོ། །
གྲོགས་དག་བྱང་ཆུབ་མ་ཐོབ་བར་དུ་བླ་མ་དགོས་པས་བཤེས་
གཉེན་དམ་པ་བསྟེན། །
གནས་ལུགས་མ་རྟོགས་བར་དུ་ཐོས་པ་དགོས་པས་བླ་མའི་་་
གདམས་ངག་ཉོན། །
ཆོས་ནི་ཤེས་པ་ཙམ་གྱིས་སངས་མི་རྒྱ་བས་ཤེས་པས་མི་ཆོག་་
ཉམས་སུ་ལོངས། །
སེམས་ལ་གནོད་པའི་ཡུལ་དང་ཐག་བསྲིངས་རྟག་ཏུ་དགེ་བ་
འཕེལ་སར་སྡོད། །
བརྟན་པ་མ་ཐོབ་བར་དུ་འདུ་འཛིས་གནོད་པས་དབེན་པའི་
368



ཐར་འདོད་དཔའ་བོའི་སྙིང་ནོར། །
ནགས་ཁྲོད་བསྟེན། །
ཉོན་མོངས་སྐྱེ་བའི་གྲོགས་པོ་སྤོངས་ལ་དགེ་འཕེལ་གྲོགས་་་་
བསྟེན་དེ་སེམས་ཟུངས། །
ནམ་ཡང་བྱ་བའི་ལས་ལ་ཟིན་པ་མེད་པས་ཞོག་ལ་ལྷན་གྱིས་་
སྡོད། །
ཉིན་མཚན་རྟག་ཏུ་དགེ་བ་བསྔོ་ཞིང་རྟག་ཏུ་རང་སེམས་བྱ་ར་
གྱིས། །
མན་ངག་ཡོད་པས་བསྒོམ་པ་མིན་ན་ཅི་བྱེད་བླ་མའི་གསུང་་་
བཞིན་སྒྲུབས། །
གུས་པ་ཆེན་པོས་བསྒྲུབས་ན་རིང་པོར་མི་ཐོགས་འབྲས་བུ་་་
འཕྲལ་དུ་འབྱུང་། །
སྙིང་ནས་ཆོས་བཞིན་བྱས་ན་ལྟོ་རྒྱབ་གཉིས་ཀ་ཞོར་ལ་འབྱུང་
ཚུལ་འདུག །
གྲོགས་དག་འདོད་པ་རྣམས་ལ་ཚྭ་ཆུ་འཐུངས་བཞིན་ངོམས་པ་
མེད་པས་ཆོག་ཤེས་མཛོད། །
དྲེགས་རློམ་ང་རྒྱལ་ཁེངས་པའི་སེམས་ཀུན་སྨོད་ལ་ཞི་ཞིང་་་་་
369



ལེགས་བཤད་བསྟན་བཅོས་ཕྱོགས་བསྒྲིགས།
དུལ་བར་གྱིས། །
བསོད་ནམས་ཟེར་བའི་འདུ་འཛི་དེ་ཡང་ཆོས་ཀྱི་བར་ཆོད་་་་
ཡིན་པས་སྤོངས། །
རྙེད་དང་བཀུར་སྟི་བདུད་ཀྱི་ཞགས་པ་ཡིན་པས་སྲང་ཁའི་རྡོ་
བཞིན་སོལ། །
བསྟོད་དང་གྲགས་པའི་ཚིག་རྣམས་སླུ་བྲིད་ཡིན་པས་མཆིལ་་
སྣབས་བཞིན་དུ་དོར། །
ད་ལྟའི་བདེ་སྐྱིད་གཉེན་གསུམ་འཛོམ་ཡང་ཡུད་ཙམ་ཡིན་པས་
རྒྱབ་ཏུ་སྐྱུར། །
འདི་བས་ཕྱི་མ་རིང་བས་ཕྱི་མའི་རྒྱགས་ཕྱེར་ནོར་རྣམས་
གཏེར་དུ་སྦོས ། །
ཐམས་ཅད་བོར་ནས་འགྲོ་བས་ཅིས་ཀྱང་བྱར་མེད་གང་ལའང་
ཞེན་མེད་གྱིས། །
དམན་པ་རྣམས་ལ་སྙིང་རྗེ་བསྐྱེད་ལ་ཁྱད་དུ་གསོད་དང་་་་
བརྙས་པ་སྤོངས། །
དགྲ་ཟུན་སྡེ་རིས་ཀུན་ལ་ཞེན་ཅིང་ཆགས་པའི་ཕྱོགས་རིས་་་
370



ཐར་འདོད་དཔའ་བོའི་སྙིང་ནོར། །
མེད་པར་མཛོད། །
ཡོན་ཏན་ཅན་ལ་ཕྲག་དོག་མི་བྱ་གུས་པར་གྱིས་ལ་ཡོན་ཏན་་
བླང་། །
གཞན་སྐྱོན་མི་བརྟག་རང་སྐྱོན་བརྟགས་ལ་རང་སྐྱོན་ཁྲག་ངན་
བཞིན་དུ་ཕྱུངས། །
རང་དགེ་མི་བསམ་གཞན་དགེ་བསམས་ལ་ཀུན་ལ་བྲན་བཞིན་
གུས་པར་མཛོད། །
འགྲོ་བ་ཀུན་ལ་ཕ་མའི་འདུ་ཤེས་བསྐྱེད་ལ་བུ་བཞིན་བྱམས་་་
པར་གྱིས། །
རྟག་ཏུ་འཛུམ་པའི་བཞིན་དང་བྱམས་པའི་ཡིད་ཀྱིས་ཁྲོ་མེད་
གསོང་པོར་སྨོས། །
འབྲེལ་མེད་སྨྲ་བ་མང་ན་འཁྲུལ་བ་འབྱུང་བས་ཚོད་བཟུང་་་
རན་པར་སྨོས། །
དོན་མེད་བྱ་བ་མང་ན་དགེ་སྦྱོར་འཆག་པས་ཆོས་མིན་བྱ་བ་་
ཞོག །
སྙིང་པོ་མེད་པའི་ལས་ལ་རྩོལ་བ་མ་ཆེ་ངལ་བ་དོན་མེད་ཡིན། །
371



ལེགས་བཤད་བསྟན་བཅོས་ཕྱོགས་བསྒྲིགས།
གང་ཡང་འདོད་ཁར་མི་མཆི་ཕ་རོལ་ལས་ལས་གྲུབ་པས་ལྷོད་
ཀྱིས་གློད་ན་བདེ། །
ཀྭ་ཡེ་དམ་པས་ཁྲེལ་ན་ཤི་དང་འདྲ་བས་གཡོ་མེད་དྲང་པོར་་
སྲོང་། །
ཚེ་འདིའི་བདེ་སྡུག་སྔ་མའི་ལས་ལས་བྱུང་བས་གཞན་ལ་གྱོད་
མི་གདའ། །
བདེ་བ་ཐམས་ཅད་བླ་མའི་བྱིན་རླབས་ལགས་པས་དྲིན་དུ་་་
གཟོ་བར་མཛོད། །
རང་རྒྱུད་མ་ཐུལ་བར་དུ་གཞན་རྒྱུད་མི་ཐུལ་བས་ན་ཐོག་མར་
རང་རྒྱུད་ཐུལ། །
མངོན་ཤེས་མེད་པར་གཞན་དག་སྨིན་པར་མི་ནུས་པས་ན་་་
སྒྲུབ་ལ་བརྩོན་པར་མཛོད། །
བསགས་པའི་ནོར་རྣམས་བཞག་ནས་འགྲོ་བར་ངེས་པས་ནོར་
ཕྱིར་སྡིག་མ་གསོག །
ལོངས་སྤྱོད་གཡར་བོ་འདི་ལ་སྙིང་པོ་མེད་པས་སྦྱིན་པ་ཡོན་་་
གྱིས་བརྒྱན་པ་ཐོང་། །
372



ཐར་འདོད་དཔའ་བོའི་སྙིང་ནོར། །
ཚེ་འདིར་མཛེས་ཤིང་ཕྱི་མར་བདེ་བས་རྟག་ཏུ་ཚུལ་ཁྲིམས་་་
རྣམ་དག་སྲུངས། །
སྙིགས་མའི་དུས་ན་ཞེ་སྡང་བདོ་བས་ཁྲོ་མེད་བཟོད་པའི་གོ་ཆ་
གྱོན། །
ལེ་ལོའི་དབང་གིས་ད་དུང་ལུས་པས་སྒྲུབ་པའི་བརྩོན་འགྲུས་
མེ་ལྟར་སྦྱོར། །
ཡེངས་མ་ལམ་དུ་མི་ཚེ་ཟད་པས་ད་ནི་བསམ་གཏན་བྱ་བར་་
རན། །
ལོག་ལྟའི་དབང་གིས་གནས་ལུགས་དོན་མི་རྟོགས་པས་ཡང་་
དག་དོན་ལ་གཞིགས། །
གྲོགས་དག་འཁོར་བའི་འདམ་རྫབ་འདི་ན་སྐྱིད་མེད་ཐར་པའི་
སྐམ་སར་གཤེགས། །
བླ་མའི་གདམས་ངག་ཚུལ་བཞིན་བསྒོམས་ལ་འཁོར་བའི་སྡུག་
བསྔལ་ཆུ་བོ་སྐེམས། །
རང་གི་སེམས་ལ་ཆོངས་དང་ཁ་ཚིག་མིན་གྱི་གྲོས་ལ་གསན་
པར་རིགས། །
373



ལེགས་བཤད་བསྟན་བཅོས་ཕྱོགས་བསྒྲིགས།
དེ་ལྟར་མཛད་ན་བདག་ཀྱང་དགའ་ལ་རང་གཞན་ཀུན་ཀྱང་
སྐྱིད་པར་མཆིས། །
རྨོངས་པ་བདག་གི་གདམས་ངག་འདི་ལ་ཁྱེད་ཀྱིས་ཅིས་ཀྱང་
གསན་པར་ཞུ། །
ཞེས་ཇོ་བོ་རྗེ་ལྷ་གཅིག་གིས་ལྷ་བཙུན་བྱང་ཆུབ་འོད་ལ་གདམས་པའོ། །
བཀྲ་ཤིས།
374



མི་ཚོས་གནད་ཀྱི་ཕྲེང་བ།
༄༅། །མི་ཆོས་གནད་ཀྱི་ཕྲེང་བ་བཞུགས་སོ། །
འབྲོམ་སྟོན་པ་རྒྱལ་བའི་འབྱུང་གནས།
ཁོ་བོས་བྱང་གི་ཕྱོགས་ནས་གཙོ་བོའི་བུ། །
ཁོ་བོས་ས་མཐའ་བསྐོར་པས་མི་མཐོང་མྱོང་། །
རྣ་གཏམ་མང་དུ་ཐོས་པས་བཤད་པ་ཚ། །
ཡིན་མིན་མགོ་ལྟག་ཕྱེད་པས་གྲུང་པོར་གྲགས། །
གནས་དང་ཕྱོགས་རྣམས་གང་དུ་འགྲོ་ཡང་རུང་། །
གཞི་དང་གནས་མལ་གང་དུ་བྱེད་ཀྱང་རུང་། །
གྲོགས་དང་འགྲོགས་ལུགས་སུ་ལ་འཚོལ་ཡང་རུང་། །
གཞན་དང་བསྟུན་པ་མི་ཆོས་རྩ་བ་ཡིན། །
དེ་ཡི་སྟེང་ནས་འདུན་མ་བཤད་ཀྱི་ཉོན། །
བྱ་བྱེད་ཡོངས་ཀྱི་མགོ་ལྟག་ཕྱེ་ཡི་ཉོན། །
ལྷ་ཞི་གླུ་ཞིའི་གདམས་པ་བཤད་ཀྱི་ཉོན། །
ཆོས་ལ་མི་ཆོས་ཟབ་པ་འདི་ལྟར་ལེགས། །
375



ལེགས་བཤད་བསྟན་བཅོས་ཕྱོགས་བསྒྲིགས།
སུ་ཡི་དོན་དུ་དཀའ་སྤྱད་བྱེད་ན་ཡང་། །
བྱ་ཤེས་ཀོ་ལོང་སྡུག་ཡུས་ཆུང་བར་མཛོད། །
ལས་དང་བྱ་བ་ཇི་ལྟར་བྱེད་ན་ཡང་། །
མཛད་སྤྱོད་ཐམས་ཅད་མི་དང་མཐུན་པར་མཛོད། །
རང་ལ་ཡོན་ཏན་ཇི་ཙམ་ཡོད་ན་ཡང་། །
གཞན་ལ་ཁྱད་གསོད་བརྙས་པ་ཆུང་བར་མཛོད། །
རང་ཉིད་ནོར་ལ་ཆགས་ཞེན་ཆེ་ན་ཡང་། །
གཞན་གྱི་ནོར་ལ་ཧབ་ཤ་ཆུང་བར་མཛོད། །
རང་ཉིད་ལས་ཐབས་འདུན་མ་མཁས་ན་ཡང་། །
སྤྱི་ཡི་ཁྲིམས་ལ་ས་ཆོད་ཆུང་བར་མཛོད། །
རང་ཉིད་བསགས་པའི་ནོར་རྫས་ཡིན་ན་ཡང་། །
མང་པོའི་གསེབ་ཏུ་ལྐོག་ནོར་ཆུང་བར་མཛོད། །
རང་ཉིད་ཀུན་གྱིས་ཚད་མར་ཁུར་ན་ཡང་། །
ངའོ་སྙམ་པའི་ང་རྒྱལ་ཆུང་བར་མཛོད། །
རང་ཉིད་ཀུན་ལས་ཁྱད་པར་འཕགས་ན་ཡང་། །
ཆེ་བའི་ང་རྒྱལ་ཅུང་ཟད་མེད་པར་མཛོད། །
376



མི་ཆོས་གནད་ཀྱི་ཕྲེང་བ།
རང་ཉིད་དགེ་བའི་བཤེས་སུ་གསོལ་ན་ཡང་། །
མཁས་དམན་ཀུན་ལ་བརྙས་པ་ཆུང་བར་མཛོད། །
རང་གི་གོང་ན་ཆེ་བ་གཞན་མེད་ཀྱང་། །
འོག་ཏུ་ཞུགས་ལ་འཇུག་པ་བདེ་བར་མཛོད། །
གཞན་གྱི་ཚོགས་དཔོན་ཇི་ལྟར་ངན་ན་ཡང་། །
གུས་པའི་ཚུལ་གྱིས་ཕྱག་དང་ཕྱག་ལན་མཛོད། །
རང་དང་མཉམ་པའི་གང་ཟག་སུ་བྱུང་ཡང་། །
མགོ་ཡང་མཐོ་བའི་བཀུར་སྟི་གུས་པར་མཛོད། །
མཛེ་སྤྲང་ལ་སོགས་སུ་ཡིས་ཆོས་ཞུས་ཀྱང་། །
ཀུན་གྱི་དབུས་སུ་གདམས་ངག་ལྷུག་པར་སྟོན། །
གལ་ཏེ་མཐོ་འཚམ་ཁ་ཚོད་ལྟ་ན་ཡང་། །
ཧ་ཅང་ཕུལ་དུ་ཕྱིན་པས་ལྷག་པར་སྟོན། །
ཚོགས་དང་བསྙེན་བཀུར་སོགས་ཀྱིས་མཆོད་འོས་ཀྱང་། །
དེ་ལ་མ་ལྟ་ཀུན་ལ་ཐང་མོ་རྡོལ། །
ངེས་པར་གང་ལ་གསང་བར་འོས་པ་རྣམས། །
ལྐུགས་པའི་ཚུལ་གྱིས་ཁ་རོག་དབེན་སར་བཞུགས། །
377



ལེགས་བཤད་བསྟན་བཅོས་ཕྱོགས་བསྒྲིགས།
དེ་ཡང་རགས་པ་སྤྱི་ཡི་རྣམ་གཞག་ཡིན། །
ད་དུང་སྙིང་གཏམ་ལགས་པས་གསན་མཛོད་དང་། །
འགྲོགས་ལུགས་དགྲ་ལ་འཚོལ་དང་ཟབ་པ་ཡིན། །
སྙིང་གཏམ་བུ་ལ་གསོང་དང་བརྟན་པ་ཡིན། །
ཁ་འདོན་གྲེ་བར་བསྐྱིལ་དང་བཙུན་པ་ཡིན། །
མཚང་གཏམ་བར་དུ་གསོང་དང་མཁས་པ་ཡིན། །
རང་མཚང་རང་གིས་བྲུས་དང་མཁས་པ་ཡིན། །
གཞན་མཚང་ལྷོད་ལ་ཞོག་དང་དགེ་བ་ཡིན། །
བློ་གཏད་སྙིང་གིས་སྐྱོང་དང་ངོ་མཚར་ཚེ། །
སྙིང་གཏམ་ལགས་པས་ད་དུང་གསན་མཛོད་དང་། །
འཕྲད་མ་ཐག་ཏུ་སྙིང་གཏམ་འཆད་པ་མཚང་། །
མ་བརྟགས་པ་ལ་བློ་གཏད་བྱེད་པ་མཚང་། །
བརྟགས་ནས་འཁྲུལ་ན་ད་རུང་བྱེད་པ་མཚང་། །
བག་མེད་མི་ལ་བྱ་བྱེད་འཚོལ་བ་མཚང་། །
ཤ་མི་ཚ་ལ་ཕུག་བསྲེ་ཆོལ་བ་མཚང་། །
དད་པ་མེད་ལ་སློབ་མར་བསྟེན་པ་མཚང་། །
378



མི་ཆོས་གནད་ཀྱི་ཕྲེང་བ།
སྙིང་རྗེ་མེད་ལ་བླ་མར་ཁུར་པ་མཚང་། །
ཁྲེལ་གཞུང་མེད་ལ་གྲོགས་པོར་བསྟེན་པ་མཚང་། །
མི་ཉན་པ་ལ་ཁ་ཏ་བྱེད་པ་མཚང་། །
མི་ཤེས་པ་ལ་གྲོས་ཕུགས་འདྲི་བ་མཚང་། །
མཚང་དུ་ཤེས་ནས་ད་རུང་མི་འདོར་ན། །
རང་ཉིད་སྨྱོན་པ་ཡིན་པར་ཤེས་པར་བྱ། །
སྙིང་གཏམ་ལགས་པས་ད་དུང་གསན་མཛོད་དང་། །
བཟའ་བཏུང་ཟ་དུས་ཐམས་ཅད་བཀའ་སློབ་བདེ། །
ཞག་གསུམ་འགྲོགས་ནས་རང་མཚང་སྟོན་པ་མང་། །
ཉེ་རིང་ཡོངས་ལ་ལོ་གཅིག་མ་བརྟེན་པར། །
བྱ་བྱེད་བཅོལ་ན་མྱུར་དུ་ནོངས་པར་འགྱུར། །
རང་ལ་བརྟེན་པའི་མཚང་གཏམ་ངན་པ་ཡིན། །
གཅིག་གི་སེམས་ལ་ཤར་ན་གཏོར་འགོང་ཡིན། །
གཏམ་དེ་གཉིས་ལ་གྲགས་ན་ཕུང་བྱེད་ཡིན། །
གསུམ་ལ་གྲགས་ན་གཏམ་ངན་རླུང་ཁྱེར་ཡིན། །
མི་མངོན་དབྱིངས་སུ་ཡལ་ན་མཁས་པ་ཡིན། ། །
379



ལེགས་བཤད་བསྟན་བཅོས་ཕྱོགས་བསྒྲིགས།
ངག་མཚང་ཐབས་ཀྱིས་ཤེས་ན་གད་མོ་འཆོར། །
དགོས་པ་རང་གིས་བསུས་ན་བདུད་རིགས་དགའ། །
ཕུང་བྱེད་གྲོགས་སུ་བསྒྱུར་ནི་མཚང་རེ་ཆེ། །
སྙིང་གཏམ་ལགས་པས་ད་དུང་གསན་མཛོད་དང་། །
ཟས་ལ་ཞེན་པ་མ་ཆེ་མི་ལ་བྱིན། །
ནོར་ལ་སེར་སྣ་མ་ཚེ་ཆོས་ལ་མཆོད། །
བཞིན་ལ་འགྱུར་ལྡོག་མ་མང་འཛུམ་གྱིས་བསུས། །
དགྲ་ཟུན་བཤའ་རལ་མ་མང་སྤྱི་སྙོམས་སྟེན། །
འཁོར་ལ་བསྟོད་ར་མ་མང་བློ་ཁོག་སྡོམས། །
མྱུར་དུ་སྨད་ར་མ་མང་ཐབས་ཀྱིས་སྤོངས། །
སུ་ལ་ཁས་ལེན་མ་མང་ལག་ལེན་སྐྱོངས། །
གང་ལའང་ཉེས་ཁ་མ་འདིང་གྲོས་ཁ་སྐྱེད། །
ཉེས་ན་འགྱོད་ཐལ་མ་བྱེད་ཕྱིས་འབྱུང་སྡོམས། །
སྙིང་གཏམ་ལགས་པས་ད་དུང་གསན་མཛོད་དང་། །
སྡུག་ཁ་དགྲ་ཡི་གཡབ་མོ་ལེགས་པར་ཆོད། །
བྱ་མང་བྱུར་གྱི་སྣ་འདྲེན་ལེགས་པར་ཆོད། །
380



མི་ཆོས་གནད་ཀྱི་ཕྲེང་བ།
བློ་མང་འདུན་མའི་དཀྲུག་ཤིང་ལེགས་པར་ཆོད། །
གཤིས་ངན་དགྲ་བོའི་ཚོགས་ས་ལེགས་པར་ཆོད། །
རྣམ་རྟོག་སྡུག་འདྲེའི་ཕོ་ཁྲོམ་ལེགས་པར་ཆོད། །
འཁོར་ངན་གཏམ་གྱི་གཞི་མ་ལེགས་པར་ཆོད། །
གྲོགས་ངན་འགྱོད་པའི་རྩ་བ་ལེགས་པར་ཆོད། །
ཡུལ་ངན་སྡུག་གི་འཁོར་བ་ལེགས་པར་ཆོད། །
མི་ཆོས་རྐང་བའི་ཐི་གུ་ལེགས་པར་ཆོད། །
སྙིང་གཏམ་ལགས་པས་ད་དུང་གསན་མཛོད་དང་། །
དུས་ངན་སྙིགས་མ་ལྔ་རུ་བདོ་བའི་དུས། །
ཆོས་པ་ཡོངས་ཀྱི་བགེགས་འདྲེ་ཆགས་སྡང་གནོད། །
གང་དུ་ཕྱིན་ཀྱང་ཆགས་སྡང་ཆུང་བར་མཛོད། ། །
ཇི་ལྟར་བགྱིས་ཀྱང་དམན་ཆ་བླང་བར་འཚལ། །
ཐག་རིང་བལ་བོའི་ཐང་ནི་ཚད་པ་ཆེ། །
ཁ་སྐོམ་བཏུང་བའི་ཚོགས་ལ་གཟབ་པར་འཚལ། །
ལ་སྟོད་ལྷོ་ཡི་ཕྱོགས་ནི་དགྲ་འཇིགས་ཆེ། །
ཞེ་སྡང་ངན་སྔགས་ཚོགས་ལ་གཟབ་པར་འཚལ། །
381



ལེགས་བཤད་བསྟན་བཅོས་ཕྱོགས་བསྒྲིགས།
ཉང་ཤབ་བྱང་གི་ཕྱོགས་ནི་སྨྲ་མཆུ་མང་། །
ལོང་གཏམ་ཚིག་གི་ཚོགས་ལ་གཟབ་པར་འཚལ། །
པུར་རྒྱལ་བོད་ཀྱི་ཡུལ་ནི་ཁྲེལ་གཞུང་ངན། །
ཡིད་འབྱུང་ཁོང་ཁྲོའི་ཚོགས་ལ་གཟབ་པར་འཚལ། །
དེང་དུས་སྐྱེ་བོའི་ཚོགས་ནི་གསར་འགྲོགས་ཆེ། །
བསླུ་བྲིད་འཁོར་གྱི་ཚོགས་ལ་གཟབ་པར་འཚལ། །
སྙིང་གཏམ་ལགས་པས་ད་དུང་གསན་མཛོད་དང་། །
ཡི་དམ་ལྷ་ལ་རེ་ལྟོས་མ་ཤོར་བར། །
དུང་ངན་མི་ལ་རེ་ལྟོས་ཆུང་བར་མཛོད། །
འགྲོགས་པའི་མི་ལ་ཁྲེལ་གཞུང་མ་ཆུང་བར། །
ལེགས་ཉེས་གང་ལ་བཤད་གཞུང་ཉུང་བར་མཛོད། །
དཀར་པོ་ཆོས་ལ་ཕྱི་བཤོལ་མ་འདིངས་པར། །
དམ་པའི་ཆོས་ལ་སྦྱོར་བ་ཐོབ་པར་མཛོད། །
འདུན་མ་ཡོངས་ལ་སྐྱིད་འདོད་མ་ཆེ་བར། །
བླ་མའི་ཕྱོགས་སུ་སྒོ་གསུམ་གུས་པ་མཛོད། །
མདོར་ན་མཐོ་བ་ཐམས་ཅད་ཞྭ་བཞིན་ཁུར། །
382



མི་ཆོས་གནད་ཀྱི་ཕྲེང་བ།
དམའ་བ་རལ་གྲིའི་སོ་བཞིན་ཀུན་ནས་སྐྱོངས། །
མཉམ་པ་རྨོས་དོར་བཞིན་དུ་དགའ་བར་འགྲོགས། །
བྱ་བ་གང་ལའང་རང་འདོད་ཆུང་བར་མཛོད༔ །
འདུན་མ་ཡོངས་ལ་སྤྱི་སྙོམས་ཆེ་བར་མཛོད། །
འདི་ལྟར་ཁྱོད་ལ་བསླབ་བྱ་གདམས་པ་འདི། །
བྱིའུ་སྒོ་ངའི་འདུ་ཤེས་མ་ཤོར་བར། །
ལེགས་བཤད་འདི་དག་ལཉྫའི་ཡི་གེར་བཀོད། །
དབེན་པའི་གནས་སུ་ལྟད་མོ་ཆེ་བར་ལྟོས། །
ཡུན་དུ་བསྲིངས་ན་ཤིན་ཏུ་འཕྲོད་པར་གདའ། ། །
འདི་ནས་བཟུང་སྟེ་སྐྱེ་བ་ཐམས་ཅད་དུ། །
འཕྲིན་ལས་མཉམ་དུ་འགྲོ་བ་འདྲེན་བྱེད་ཅིང་། །
ཀུན་ཏུ་བཟང་པོའི་སྨོན་ལམ་ཇི་ལྟ་བ། །
དགའ་བའི་སྨོན་ལམ་གཅིག་ཏུ་གདབ་པར་བགྱི། །
ཞེས་འབྲོམ་སྟོན་པ་རྒྱལ་བའི་འབྱུང་གནས་ཀྱིས་གསུངས་སོ། །
383



ལེགས་བཤད་བསྟན་བཅོས་ཕྱོགས་བསྒྲིགས།
༄༅། །རང་གི་སློབ་མ་ལ་ཞེ་ཐག་པ་ནས་
གྲོས་འདེབས་པའི་ཡི་གེ་སྙིང་གི་
ཐུར་མ་བཞུགས་སོ། །
བུ་སྟོན་རིན་ཆེན་གྲུབ།
སྭ་སྟི་ཕྲ་ཛ་བུ་སྟོན་གྱིས་རང་གི་སློབ་མ་ལ་ཞེ་ཐག་པ་ནས་
གྲོས་འདེབས་པའི་ཡི་གེ་སྙིང་གི་ཐུར་མ་ཞེས་བྱ་བ། བྱང་ཆུབ་
སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་་་་
སེལ་བ་ལ་ཕྱག་འཚལ་ལོ། །
གང་གིས་བསྐལ་པའི་བསྐལ་པར་དཀའ་བ་དཔག་མེད་་་་་
ཀྱིས། །
ཚོགས་གཉིས་རབ་བསྒྲུབས་བྱང་ཆུབ་བདུད་རྩི་མཆོག་་་་
བརྙེས་ནས། །
འགྲོ་བ་ཉོན་མོངས་ནད་ཀྱིས་གདུངས་པའི་གདུང་སེལ་བ། །
384



གྲོས་འདེབས་ཡི་གེ་སྙིང་གི་ཐུར་མ། །
སྨན་པའི་རྒྱལ་པོ་ཐུབ་དབང་དེ་ལ་ཕྱག་འཚལ་ལོ། །
ཕྱི་ཡི་ཆ་ལུགས་དགེ་སྦྱོང་ཚུལ་ལས་མ་གཡོས་ཀྱང་། །
ནང་གི་ཚུལ་ཁྲིམས་ཉོན་མོངས་དབང་གིས་རུལ་གྱུར་པ། །
ཀུཉྩཎྜ་ཡི་ཤིང་ཐོག་སྨིན་པ་ལྟ་བུ་ཡི། །
སྙིང་མེད་པོ་ཁྱེད་དོན་འདི་རྣམས་ལ་བསམ་མནོ་ཐོངས། །
རྒྱ་མཚོ་ཆེན་པོར་ཕྱོགས་བཞིའི་རླུང་གིས་གཡེང་བ་ཡི། །
གཉའ་ཤིང་བུ་གར་རུས་སྦལ་མགྲིན་པ་ཆུད་པ་ལྟར། །
ཤིན་ཏུ་རྙེད་དཀའི་མི་ལུས་རིན་ཆེན་ཐོབ་གྱུར་ནས། །
དོན་མེད་ཆུད་ཟོས་བྱས་ནས་འགྱོད་པར་མ་གྱུར་ཏམ། །
ཤིན་ཏུ་རྙེད་དཀའ་རྙེད་ཀྱང་རིང་དུ་མི་གནས་ཤིང་། །
ཚེ་འདི་མི་བརྟན་མར་མེ་རླུང་གིས་བསྐྱོད་པ་བཞིན། །
ཡུད་ཙམ་ཞིག་ཀྱང་གནས་པར་ནུས་པའི་གདེང་མེད་ལ། །
གཤིན་རྗེའི་ཁ་རུ་ངེས་པར་ཆུད་པ་མི་ཤེས་སམ། །
བསྟན་པའི་སྙིང་པོ་ཚུལ་ཁྲིམས་བསླབ་པ་རིན་པོ་ཆེ། །
འཕྲལ་དང་ཡུན་དུ་བདེ་ལེགས་ཐམས་ཅད་འབྱུང་བའི་རྒྱུ། །
མེད་ཐབས་མེད་པའི་ཚུལ་ཁྲིམས་རིན་ཆེན་དོར་ནས་ནི། །
385



ལེགས་བཤད་བསྟན་བཅོས་ཕྱོགས་བསྒྲིགས།
དགའ་དགའ་ལྟར་སྤྱད་ཅི་སྟེ་ཁྱོད་ཀྱི་སྙིང་མ་གས། །
ཚུལ་ཁྲིམས་འཆལ་བའི་འབྲས་བུ་མི་བཟད་དེ། །
ལྟུང་བ་ཡང་རིམ་བཞིན་དུ་ཡང་སོས་སོགས། །
དམྱལ་བ་རྣམས་སུ་རིམ་བཞིན་སྐྱེ་བར་གསུངས། །
ཟླ་བ་སྒྲོན་མས་ཞུས་པའི་མདོ་ལས་ཀྱང་། །
ཇི་སྙེད་ཆོས་ཀྱི་རྣམ་པས་བྱང་ཆུབ་ཀྱང༌། །
ཐོས་པས་རྒྱགས་ནས་ཚུལ་ཁྲིམས་མི་བསྲུང་ན། །
ཚུལ་ཁྲིམས་འཆལ་བས་ངན་འགྲོ་དེར་འགྲོ་སྟེ། །
དེ་ལ་ཐོས་པ་མང་པོས་བསྐྱབ་མི་ནུས། །
ཁྱོད་ནི་གསེར་སྣོད་མི་གཙང་འཕྱགས་པ་བཞིན། །
དལ་འབྱོར་མི་ལུས་ཐོབ་པ་ཆུད་གསན་ཏེ། །
ལོང་མེད་ཚེ་འདི་བག་མེད་སྤྱོད་པས་ཟད། །
ཤི་ནས་ངན་འགྲོར་འགྲོ་བ་མི་འཚེར་རམ། །
ལས་འབྲས་མི་ཤེས་བླུན་པོ་མི་འཇིགས་པ། །
བདེན་མོད་ཁྱོད་ནི་སྡེ་སྣོད་དོན་ཤེས་ཤིང་། །
དཀར་ནག་རྒྱུ་འབྲས་ཤེས་ཤིང་བག་མེད་པར། །
386



གྲོས་འདེབས་ཡི་གེ་སྙིང་གི་ཐུར་མ།
སྤྱོད་པ་ཁྱོད་སྙིང་ལྕགས་ཀྱི་གར་བུའམ་ཅི། །
ལོག་པར་གཡེམ་པས་དམྱལ་བ་བསྡུས་འཇོམས་སུ། །
གསལ་ཤིང་འབར་བས་རོ་སྨད་འབིགས་པར་འགྱུར། །
དེ་ནས་མི་རུ་སྐྱེས་ཀྱང་མ་ནིང་འགྱུར། །
རྨི་ལམ་བུད་མེད་སྤྱད་པས་རོ་མྱང་ཡང་། །
དམྱལ་བ་པདྨ་ལྟར་གས་ནང་དུ་ནི། །
བུམ་པར་འཚོད་ཅིང་གཏུན་གྱིས་འཚོག་འགྱུར་ན། །
དངོས་སུ་སྤྱོད་པ་ལྟ་ཡང་སྨོས་ཅི་དགོས། །
བུད་མེད་མཐོང་ནས་ཚུལ་མིན་ཡིད་བྱེད་ན། །
མིག་ནི་ཟངས་ཞུན་འབར་བས་བསྲེག་པར་སྐྱེ། །
བུད་མེད་གླུ་དབྱངས་ཐོས་ནས་ཆགས་གྱུར་པ། །
རྣ་བར་རོ་ཉེ་བསྐོལ་བ་ལྷག་པར་སྐྱེ། །
བུད་མེད་གླུ་དང་གར་ལ་ཆགས་པ་ཡིས། །
ཁུ་བ་ཕྱུང་ནས་འགྱོད་པར་མི་བྱེད་པ། །
ལྕགས་ཀྱི་མེ་མདག་ཆར་བ་ལུས་ལ་འབབ། །
གཞན་གྱི་ཆུང་མ་ལ་སྤྱད་རྫུན་སྨྲ་བ། །
387



ལེགས་བཤད་བསྟན་བཅོས་ཕྱོགས་བསྒྲིགས།
ངུ་འབོད་ཆེན་པོར་མུན་པས་ཀུན་ཁྱབ་པར། །
སྤྱི་བོ་ནས་ཕུག་ལྕེ་ཆུང་བཅད་ཀྱང་ནི། །
སྐད་ཅིག་རེ་རེ་སྐྱེ་ཞིང་གཅོད་པར་སྐྱེ། །
མི་རུ་སྐྱེས་ཀྱང་དམུས་ལོང་འོན་པ་དང་། །
ལམ་ཟན་སློང་བ་དག་ཏུ་སྐྱེ་བར་འགྱུར། །
དགེ་བསྙེན་མ་ལ་ལོག་པར་གཡེམ་པ་ཡིས། །
རབ་ཏུ་ཚ་བར་ཐལ་བའི་ལྷག་མ་ཡང་། །
མེད་པར་བསྲེག་ཅིང་ཚེ་རབས་བཞི་བརྒྱ་རུ། །
ཟ་མ་དག་ཏུ་སྐྱེ་བར་འགྱུར་བ་ཡིན། །
གྲོགས་ཀྱི་ཆུང་མ་བསླུས་ནས་སྤྱད་པ་ཡི། །
རབ་ཚེ་ཨ་ལ་ལ་ཞེས་ཟེར་བ་རུ། །
སྐྱེས་ནས་ཚ་བའི་རླུང་གིས་ཕྱོགས་བཅུར་འཁྱེར། །
ཚེ་རབས་སྟོང་ཕྲག་དུ་མར་ཡི་དྭགས་སུ། །
སྐྱེས་ནས་རང་གི་ཤ་ལ་ཟ་བ་དང་། །
ཕག་ཏུ་སྐྱེས་ནས་མ་ཤ་ཟ་བ་དང་། །
མི་རུ་སྐྱེས་ནས་ཕོ་མཚན་གཅོད་པར་འགྱུར། །
388



གྲོས་འདེབས་ཡི་གེ་སྙིང་གི་ཐུར་མ། །
བླ་མའི་ཆུང་མ་ལོག་པར་གཡེམ་པ་ཡིས ། །
སྙིང་རྗེ་ཆེན་པོ་ཞེས་པ་གོང་འོག་ཏུ། །
མཚོན་ཆ་གཉིས་ཀྱིས་གཅོད་པར་སྐྱེ་བར་འགྱུར། །
མི་རུ་སྐྱེས་ན་བཙས་མ་ཐག་ཏུ་འཆི། །
བདག་ཉིད་མི་དབང་བུ་མོ་ལ་སྤྱད་པས། །
ཀློད་པར་སེང་གེ་སྦྲུལ་གྱིས་རྩིབ་ལོགས་དང་། །
རྒྱབ་ནས་སྟག་གིས་ཟ་ཞིང་མེས་བསྲེག་ལ། །
གཤིན་རྗེ་ཕྱོགས་རྣམས་ཀུན་ནས་མདའ་འཕེན་འགྱུར། །
བུད་མེད་མཚན་མ་སྙན་ངག་གིས་བསྟོད་པ། །
སྐྱེ་བ་ལྔ་བརྒྱུར་མངལ་གྱི་སྲིན་འབུར་སྐྱེ། །
ཆགས་པས་སྤྱད་ཅིང་རེག་པས་སྨོས་ཅི་དགོས། །
ཁྲིམས་འཆལ་ཡུལ་འཁོར་བསོད་སྙོམས་སྤྱོད་པ་ནི། །
ལྕགས་གོང་མེ་ལྕེ་འབར་བ་ཟ་བར་སྐྱེ། །
ཁྲིམས་འཆལ་དགེ་འདུན་བཏུང་བ་འཐུང་བ་ཡིས། །
ཟངས་ཞུན་འབར་བ་འཐུང་བར་སྐྱེ་བར་འགྱུར། །
ཐོས་ལྡན་ཁྱོད་ལ་མང་དུ་སྨོས་ཅི་དགོས། །
389



ལེགས་བཤད་བསྟན་བཅོས་ཕྱོགས་བསྒྲིགས།
ཚུལ་ཁྲིམས་འཆལ་བས་ས་ནི་གོམ་གང་དང་། །
ཟས་ནི་ཁམ་གཅིག་བཏུང་བ་ཆུ་ཕོར་གང་། །
ཙམ་ཞིག་དགེ་འདུན་རྫས་ལ་ལོངས་སྤྱད་ན། །
ལོག་འཚོ་ཡིན་ཏེ་དམྱལ་བར་སྐྱེ་བར་གསུང་། །
དེ་སོགས་ཉེས་དམིགས་དཔག་མེད་མདོ་ལས་གསུངས། །
གལ་ཏེ་ཁྱོད་ནི་སྡིག་ལྟའི་དབང་གྱུར་ཏེ། །
མ་མཐོང་འབྲས་ལ་ཡིད་མི་ཆེས་ན་ཡང་། །
མཐོང་བའི་ཆོས་ཀྱི་ཉེས་དམིགས་མང་པོ་ཞིག །
རང་གི་བློ་ཡིས་མཐོང་བར་མ་གྱུར་ཏམ། །
དལ་འབྱོར་ལུས་ལ་བསླབ་གསུམ་རྒྱན་དང་ལྡན། །
བསྟན་ལ་ཞུགས་ནས་སྒྲུབ་པ་གཙོར་བྱེད་པའི། །
དགེ་སློང་འདུས་ནས་ལས་ལ་སྤྱོད་པའི་ཚེ། །
ཤིང་རུལ་བཞིན་དུ་སྤོང་བ་མ་མཐོང་ངམ། །
བསྟན་པའི་མཚོར་སྐྱེས་ལེགས་བཤད་འདབ་སྟོང་ཅན། །
བསླབ་གསུམ་དྲི་བསུང་རབ་ཏུ་འཕྲོ་བ་ལ། །
ཚུལ་ཁྲིམས་སྦྲང་རྩི་དོན་གཉེར་བུང་བ་འདུ། །
390



གྲོས་འདེབས་ཡི་གེ་སྙིང་གི་ཐུར་མ། །
སད་ཁྱེར་མེ་ཏོག་བུང་བས་མི་སྤོང་ངམ། །
ཚུལ་ཁྲིམས་མཆོད་རྟེན་ལེགས་བཤད་བང་རིམ་ཅན། །
བཤེས་གཉེན་གསེར་གྱི་མཆོད་རྟེན་མཐོང་བའི་ཚེ། །
དད་ལྡན་སྐྱེ་བོས་ཕྱག་དང་མཆོད་པ་བྱེད། །
མི་གཙང་མི་གཙང་ཁྱོད་དོར་མ་མཐོང་ངམ། །
སྡེ་སྣོད་ཐོས་པའི་ཆ་ཤས་ཡོངས་རྫོགས་ཤིང་། །
བསླབ་གསུམ་དྲི་མེད་རི་དྭགས་མཚན་མས་བརྒྱན། །
སྙན་པའི་བསིལ་ཟེར་འཕྲོ་བའི་འོད་དཀར་ཅན། །
གཟས་བཟུང་མྱ་ངན་བྱེད་པ་མ་མཐོང་ངམ། །
མི་འཇིགས་སྨྲ་བའི་སྤོབས་པ་དང་ལྡན་ཡང་། །
ལུང་རིགས་ཆོས་སྨྲ་སེང་གེའི་ཁྲི་སྟེང་དུ། །
སྔོན་ཆད་རང་བས་དམན་དང་མཉམ་པོས་ཀྱང་། །
ལ་སྐྱེས་ཡིན་ཞེས་བརྙས་པ་མ་མཐོང་ངམ། །
སྔོན་ཆད་རང་གི་ཡོན་ཏན་ཆ་ཙམ་ཡང་། །
བསྐྲུན་པར་མི་ནུས་གསར་བུ་ཁྭ་ཏའི་ཚོགས། །
ཐོས་པའི་ནོར་བུའི་གདེངས་ཀས་མཛེས་པའི་སྦྲུལ། །
391



ལེགས་བཤད་བསྟན་བཅོས་ཕྱོགས་བསྒྲིགས།
ཤི་བའི་རོ་བཞིན་བརྙས་པ་མ་མཐོང་ངམ། }
སྔོན་ཆད་རང་གིས་བསྐྱངས་ཤིང་སྨིན་པའི་འཁོར། །
ལེགས་བཤད་ཟེར་གྱིས་བློ་གྲོས་ཁ་ཕྱེ་རྣམས། །
མཚན་ཕྱེད་དུས་ཀྱི་པདྨོ་ཇི་བཞིན་དུ། །
ངོ་འཛུམ་རབ་ཏུ་ཟུམ་པ་མ་མཐོང་ངམ། །
སྔོན་ཆད་རང་གིས་རྒྱུད་གྱོང་ཚོགས་གསུམ་གྱིས། །
ཕན་བཏགས་གྱུར་པའི་གྲོགས་ངན་སྲིན་བྱའི་ཚོགས། །
གཏམ་སྙན་ཉི་འོད་ནུབ་ནས་གཏམ་ངན་གྱིས། །
སྐད་ངན་ཕྱོགས་བཅུར་སྒྲོག་པ་མ་མཐོང་ངམ། །
སྔོན་ནས་རང་ལ་ཕན་འདོགས་འདྲིས་འབྲེལ་བའི། །
མ་བཞིན་ཤ་ཚ་སྙིང་ཉེའི་གྲོགས་མཆོག་ཀུན། །
བུ་གཅེས་ཤི་བའི་མ་མ་ཇི་བཞིན་དུ། །
མྱ་ངན་ཁུང་བུར་བཅུག་པ་མ་མཐོང་ངམ། །
སྔོན་ཆད་རང་ལ་ཕྲག་དོག་འགྲན་སེམས་ཅན། །
མི་མཉམ་མཉམ་དུ་རེ་བ་འབྱུང་པོའི་བྱ། །
གཏམ་ངན་མུན་པས་འཐིབས་པར་ཤེས་ནས་ནི། །
392



གྲོས་འདེབས་ཡི་གེ་སྙིང་གི་ཐུར་མ།
སྐད་ངན་གད་མོ་དགོད་པ་མ་མཐོང་ངམ། །
སྔོན་ཆད་འགྲས་འདྲིས་མེད་པའི་ལམ་ཆེན་མི། །
ཆགས་སྡང་གཉིས་ཀས་དབེན་པའི་སྐྱེ་བོ་ཡང་། །
ལོ་ལེགས་སྙེ་མ་སད་ཀྱིས་ཁྱེར་མཐོང་ནས། །
མྱ་ངན་ཅ་ཅོ་སྒྲོག་པ་མ་མཐོང་ངམ། །
སྔོན་ཆད་ཆོས་དང་ཟང་ཟིང་གཉིས་ཀ་ཡིས། །
ཕན་འདོགས་བཀའ་དྲིན་ཆེ་བའི་སློབ་དཔོན་ཡང་། །
དཀོར་མཛོད་རྐུ་ལ་ཤོར་བའི་བདག་པོ་བཞིན། །
མི་དགའ་བཞིན་དུ་ཐབས་མེད་མ་མཐོང་ངམ། །
ཁྱོད་ནི་རབ་ཏུ་བྱུང་ནས་ད་ཡི་བར། །
ལུང་ནས་མཁན་པོས་ཕ་ལྟར་བྱ་གསུངས་བཞིན། །
ཁོ་བོས་ཆོས་དང་ཟང་ཟིང་གཉིས་ཀས་བསྐྱངས། །
དགེ་བཤེས་མཁས་བཙུན་ལྡན་པ་རེ་བ་ལ། །
གྲུ་ཆེན་ཆུ་ཡི་དབུས་སུ་ཞིག་པ་ལྟར། །
དོན་མ་གྲུབ་པ་རེ་བའི་དོན་བསླུས་པས། །
མྱ་ངན་ཆུ་ཡི་ཀླུང་དུ་བྱིང་འཇུག་པའི། །
393



ལེགས་བཤད་བསྟན་བཅོས་ཕྱོགས་བསྒྲིགས།
ཁྲེལ་མེད་ཁྱོད་ལ་ལ་ཡོགས་མི་ཡོང་ངམ། །
དགེ་ཚོགས་ས་གཞིར་དལ་འབྱོར་ལྗོན་ཤིང་སྐྱེས། །
བསླབ་ཤེས་ཡལ་ག་འཆད་རྩོད་ལོ་འདབས་བཀླུབས། །
ཚུལ་ཁྲིམས་མེ་ཏོག་སྙན་པའི་སྦྲང་རྩི་འཛིན། །
གྲགས་པའི་དྲི་བསུང་ཕྱོགས་བཅུར་ལྡང་བ་ཡི། །
བཤེས་གཉེན་དཔག་བསམ་སྡོང་བོར་རེ་བ་ལ། །
ལེགས་བཤད་ཆར་འབབ་ཡོངས་འཛིན་སྤྲིན་ཚོགས་དང་། །
མ་བྲལ་བཞིན་དུ་མེ་ཏོག་སད་ཀྱིས་ཁྱེར། །།
ལྗོན་ཤིང་འབྲས་བུ་མེད་པ་ཡི་རེ་མུག །
བསླབ་གསུམ་རིན་ཆེན་དགོས་འདོད་ཀུན་འབྱུང་བ། །
རིག་པའི་གནས་ལྔ་ཤེས་པའི་འོད་དང་ལྡན། །
མི་ཤེས་མུན་སེལ་ཉིན་པར་ཚ་བ་འཇོམས། །
བཤེས་གཉེན་ནོར་བུ་ལྟ་བུར་རེ་བ་ལ། །
དྲན་དང་ཤེས་བཞིན་གོ་བ་ནུས་པ་ཆུང་། །
ཆོམ་རྐུན་བདུད་མོའི་ཚོགས་ནི་སྟོབས་ཆེ་བས། །
མངོན་སུམ་རིག་བཞིན་ཆོམ་རྐུན་ཚོགས་རྣམས་ཀྱིས། །
394



གྲོས་འདེབས་ཡི་གེ་སྙིང་གི་ཐུར་མ། །
ནོར་བུ་རིན་ཆེན་འཕྲོག་པ་ཡི་རེ་མུག །
སོ་ཐར་སྡོམ་པའི་ཚུལ་ཁྲིམས་ལྷུན་སྟུག་ཅིང་། །
བྱང་སེམས་སྡོམ་པའི་བང་རིམ་མཛེས་པ་ཅན། །
རིག་འཛིན་སྡོམ་པའི་ཆར་ཁེབས་ཏོག་དང་ལྡན། །
གསེར་གྱི་མཆོད་རྟེན་ལྟ་བུར་རེ་བ་ལ། །
ཉོན་མོངས་མཁཱིཀ་ཡི་རྫས་སྦྱོར་དང་། །
བདུད་མོས་སོལ་བའི་མེ་ཡིས་བསྲེགས་པའི་མཐུས། །
ཡུད་ཙམ་ཞིག་ལ་གསེར་གྱི་མཆོད་རྟེན་ནི། །
ཐལ་བའི་ཕུང་པོར་བྱས་པ་ཡི་རེ་མུག །
ཚུལ་ཁྲིམས་སྲོག་ཤིང་རབ་ཏུ་བརྟན་པ་ལ། །
བཤད་སྒྲུབ་སྙིང་བརྩེས་བརྒྱན་པའི་ལྷབ་ལྷུབ་ཅན། །
རྩོད་རྩོམ་སྙན་པའི་བ་དན་ཕྱོགས་བཅུར་གཡོ། །
མཁྱེན་བརྩེ་རིན་ཆེན་ཏོག་དང་ལྡན་པ་ཡི། །
བཤེས་གཉེན་བསྟན་པའི་རྒྱལ་མཚན་རེ་བ་ལ། །
ཡོངས་འཛིན་དགེ་བའི་བཤེས་ཀྱིས་བཟུང་བཞིན་དུ། །
བདུད་མོས་ཉོན་མོངས་སྐྱོགས་རྡོ་འཕངས་པའི་མཐུས། །
395



ལེགས་བཤད་བསྟན་བཅོས་ཕྱོགས་བསྒྲིགས། །
རྒྱལ་མཚན་སྲོག་ཤིང་བཅག་པ་ཡི་རེ་མུག །
དལ་འབྱོར་གྲུ་ཆེན་སྡོམ་གསུམ་ཉམ་ཐག་བསྡམས། །
སྟོང་ཉིད་སྙིང་རྗེ་བྱང་སེམས་རླུང་དར་ཅན། །
ཐབས་དང་ཤེས་རབ་གྲུ་སྐྱུ་རབ་བཅས་ནས། །
རྣམ་དཔྱོད་བརྩོན་པའི་མཐུ་ཡིས་རབ་བསྐྱོད་པས། །
གདུལ་བྱ་འཁོར་བའི་མཚོ་ལས་སྒྲོལ་བ་ཡི། །
བཤེས་གཉེན་གྲུ་ཆེན་ལྟ་བུར་རེ་བ་ལ། ། ་
བདུད་མོས་ཆུ་སྲིན་སོ་ཡིས་ཉག་ཐག་བཅད། །
གྲུ་ཆེན་རྒྱ་མཚོར་ཞིག་པ་ཡི་རེ་མུག །
དལ་འབྱོར་རྙེད་དཀའ་རྙེད་ཀྱང་མྱུར་དུ་འཆི། །
ཚུལ་ཁྲིམས་འཆལ་བའི་ཉེས་དམིགས་རྣམ་པ་མང་། །
དེ་ལ་སྐྱོབ་པའི་ཐབས་ནི་གང་ཞིག་ཡོད། །
རང་གི་སྙིང་ལ་གྲོས་དྲིས་བསམ་མནོ་ཐོངས། །
བུ་སྟོན་ཁ་ཆེས་རང་གི་སློབ་མ་ལ། །
ངེས་པར་གྲོས་འདེབས་སྙིང་གི་ཐུར་མ་འདིས། །
སྙིང་རླུང་ཚུལ་འཆལ་ནད་རྣམས་ངེས་བཅོམ་སྟེ། །
396



གྲོས་འདེབས་ཡི་གེ་སྙིང་གི་ཐུར་མ། -
ངེས་འབྱུང་ཚུལ་ཁྲིམས་ནད་མེད་ཐོབ་པར་ཤོག །
རང་གི་སློབ་མ་ལ་ཞེ་ཐག་པ་ནས་གྲོས་འདེབས་པའི་ཡི་གེ་སྙིང་གི་ཐུར་
མ་ཞེས་བྱ་བ་བུ་སྟོན་གྱིས་སྦྱར་བ་རྫོགས་སོ། །
397



ཇུས་འགོད་པ། རིན་ཆེན་དོན་གྲུབ། པདྨ་རྡོ་རྗེ། མཁའ་འགྲོ་ཚེ་རིང་།
རྩོམ་སྒྲིག་འགན་འཁུར་པ། རིན་ཆེན་དོན་གྲུབ། །
དེབ་གཞིའི་བཟོ་འགོད་པ། ཞིན་ལིང་། །
དཔར་སྐྲུན་འགན་ལེན་པ། ཡིའུ་ཆིའུ་ཧྭ།
ལེགས་བཤད་བསྟན་བཅོས་ཕྱོགས་བསྒྲིགས།(དེབ་དང་པོ）
ཞལ་གདམས་ཀྱི་སྐོར།
སློབ་དཔོན་ཀླུ་སྒྲུབ་སོགས་ཀྱིས་བརྩམས།
ཀྲུང་གོ་བོད་རིག་པ་ཞིབ་འཇུག་ལྟེ་གནས་ཆོས་ལུགས་ཞིབ་
འཇུག་ཁང་གིས་དག་སྒྲིག་བྱས།
Iང་།(ཝི་ལིང་གྲོང་ཁྱེར་ཐུན་རི་ན་ལམ་སྒོ་ཨང 10)
འགྲེམས་སྤེལ། སྟག་མང 31 0001 ཁ་པར 6143426
བརྒྱུད་འཚོང་། མཚོ་སྔོན་ཞིང་ཆེན་ཞིན་ཧྭ་དཔེ་ཁང་།
པར་འདེབས། མཚོ་སྔོན་མི་རིགས་པར་ཁང་།
དེབ་ཚད། 850mm1168mm 1/32
དཔར་ཤོག 13
ཡིག་གྲུངས། ཁྲི 25
པར་ཐེངས། 2006ལོའི་ཟླ4བར་པར་གཞི་དང་པོ་བསྒྲིགས།
དཔར་ཐེངས། 2006ལོའི་ཟླ4བར་དཔར་ཐེངས་དང་པོ་དཔར།
དཔར་གྲངས། 1-4 000
དཔེ་རྟགས། ISBN7-5420-1215-0/B • 53
རིན་གོང༌། སྒོར 16. 00
པར་དབང་འདི་གར་ཡོད་པས་པར་བཤུས་བརྒྱབ་ན་ཁྲིམས་ཆད་ཕོག
(ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་དྲི་གཏུག་བྱ)



策 划:仁青当周,完玛多杰侃召才让
责任编辑:仁青当周
装帧设计:
星亮
责任印制、
尤秋花
藏族格言大观(1)
诚训 篇
龙树等著
中国藏学中心宗教研究所整理
发行:
出版,
青海民族出版社(西宁市同仁路10号)
邮政编码 810001 电话 6143426
经销:青海省新华书店
印刷:青海民族印刷厂
开本: 850mmX1168mm 1/32
印张:13
字数: 250千
版次: 2006年4月第1版
印次: 2006年4月第1次印刷
印数:1-4 000
书
定
号:ISBN 7-5420-1215-0/B.53(民文)
价:16.00元
版权所有翻印必究
(书中如有缺页、错页及倒装请与印刷厂联系)
